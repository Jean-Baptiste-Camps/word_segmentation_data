
PATROLOGIAE TOMUS CXXIII.

ADO / USUARDUS.

USUARDI TOMUS PRIMUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1852


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXXIII.


ADO,



USUARDUS.

---

USUARDI TOMUS PRIMUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1852


uolume title page
SAECULUM IX.

USUARDI



MARTYROLOGIUM

EX RECENSIONE R. P. SOLLERII, ET AD EDITIONEM BENEDICTINAM COLLATUM. PRAEMITTUNTUR

SANCTI ADONIS



OPERA,

AD FIDEM EDITIONUM ROSWEIDI, MABILLONII, ETC., RECOGNITA ET EXPRESSA. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIMUS.
uENEUNT 2 uOLUMINA 14 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1852


ELENCHUS AUCTORUM ET OPERUM QUAE IN HOC TOMO CXXIII CONTINENTUR.


S. ADO ARCHIEPISCOPUS uIENNENSIS IN GALLIA.
Sancti Adonis Elogium historicum.	Col. 9
---Chronicon.	23
uetus Romanum Martyrologium.	143
Libellus de Festiuitatibus apostolorum.	181
Sancti Adonis Martyrologium.	201
Appendix ad S. Adonis Martyrologium.	419
Passio sancti Desiderii	435
Adonis priuilegium pro ecclesia uelnensi.	443
uita sancti Theuderii	Ibid.
Appendix.---Translatio S. Barnardi.	449
Miracula eiusdem.	451



USUARDUS MONACHUS SANGERMANENSIS.
Usuardi Martyrologium.	453





Main uolume text





ANNO DOMINI DCCCLXXu.
SANCTUS ADO ARCHIEPISCOPUS uIENNENSIS IN GALLIA.





SANCTI ADONIS ELOGIUM HISTORICUM.
, magno gaudio affectus sum quod illustrandi tanti uiri aliquam haberem materiam. Sed illud uoluptatem meam  temperabat, quod uetusta et idonea mihi deessent monumenta, quibus ista probarem. Hec mihi cogitanti, et Lupi abbatis Ferrariensis epistolas relegenti, occurrit epistola eius centesima uigesima secunda, que uotis meis faciat satis. In hac enim epistola, que Gerardo, prouincie duci seu comiti, et Berte ipsius coniugi, inscripta est, certissima deprehendi momenta, que in Adonem eiusque res gestas ita, ut superius exposite sunt, omnino conueniunt. Et quia hec res non parui momenti est, opere pretium fuerit hoc loco integram adducere epistolam, ut nemo suspectam habeat fidem meam.

»Precellentissimo duci G. et clarissime coniugi eius B. Lupus presentem et futuram salutem.

»Semper insignis fama de probitate uestra bonos quosque letificauit: sed nunc in omnium notitia uberius effloruit, cum eamdem probitatem uestram successu profuturo Christianis omnibus Diuinitas comprobauit. Cum uero que primo polliceri, postea  promittere dignati estis, largiti fueritis, conabimur gratias cumulare. Ceterum quod diligenter scrutamini, noueritis monachum et discipulum meum Ad. nunquam a nostro monasterio aufugisse: sed ad petitionem beate memorie Marcwardi abbatis ex Prumia aut Proneam [l. ad Proneam] a nobis eum honeste directum, et cum illo aliquandiu conuersatum, quorumdam inuidiosorum uitasse insidias: et inde discendi studio et quietis amore in urbe Lugdunensium constitisse. Reuerentissimis autem uiris Remigio et H. Gratianopolitano instanter postulantibus, et conuersationem memorati fratris laudantibus, quanquam olim meam uerbis habuisset licentiam, etiam regulares litteras accepisse; que prolate, quid de eo sentiam, fideli relatione fatebuntur. Litteras etiam eum ecclesiasticas habere a uenerabili episcopo nostro Guenilone certissime scio: nec impedire eum aliquid, si Deus eum uocat, quo iuste eius infirmari possit electio. Bene apud nos conuersatus  est: que plurimum indiget Ecclesia, idoneus est ad docendum; regularibus et pontificalibus fultus est epistolis; progenitorum nobilitate ornatur; in sancto proposito, iudicio predictorum antistitum, inter quos degit, deuote perdurat. Quid restat, nisi ut quod sanctis presulibus Deus inspirauerit fiat? Quid autem mirum, si aliquando asperius aliquid super eo locutus sum? Illud culpa fuit inimicorum eius impudenter falsa uulgantium: istud quod nunc litteris alligo [f. allego], meum est iudicium constanter prius uisa, et postea comperta narrantis. Cupio uos ualere feliciter.«

5. Ex hac Lupi epistola discimus monachum quemdam Ferrariensem, nobilem, doctum, cuius nomen incipiebat a litteris Ad., degisse in prouincia Lugdunensi, Remigio et Heboni episcopis probatum, et ad episcopalem dignitatem electum: que omnia cum Breuiariis uiennensi et Romanensi conueniunt, nec alii quam Adoni legitime aptari possunt. Hec distinctius explicanda per partes. Sed antequam id  prestem, Lectorem admonere decet, quantum debeat publica res litteraria diligentie eruditissimi uiri Stephani Baluzii, qui in noua editione Lupi abbatis operum id egit unius uocule; imo duplicis tantum littere correctione, ut illustrande Adonis nostri memorie preferret lucem. Nam cum in editione Massoniana prius legeretur, monachum meum nonnunquam, ipse collatione ueterum codicum reposuit: monachum meum Ad. nunquam, tametsi, uti modeste fatetur, quis fuerit hic homo, quem duabus his litteris Ad. expressum uidemus, diuinare non potuit. Nunc ad ordinem rerum ab Adone gestarum accedo.

6. Cum Ado tempore Caroli regis, cognomento Calui, ortus dicitur, id eo modo interpretare, quo similes iam locos frequenter exposui, ut eo tempore inclaruerit: nam eum regnante Carolo Magno, circiter annum octingentesimum, in lucem prodiisse constat. Quippe annos natus septuaginta sex, decessit  anno Christi octingentesimo septuagesimo quinto, ut postea uidebimus. In utroque Breuiario nobili prosapia exortus dicitur, apud Lupum progenitorum nobilitate ornatus. Patriam ei fuisse Wastinensem aut Senonicum pagum coniicio.

7. Dum adhuc infantulus esset, in monasterium quod Ferrarias ex antiquo uocant, a parentibus traditus est, more scilicet in regula sancti Benedicti prescripto de oblatione et susceptione puerorum cap. 59. Hinc coniecturam sumo, Adonem natum fuisse in loco uicino Ferrariensi monasterio, de quo superius actum ad uitam sancti Aldrici archiepiscopi Senonensis. Istic a Sigulfo abbate puer susceptus fuisse uidetur: ubi bene conuersatus, teste Lupo, omnes sibi ceuos in studiis litterarum preiuit, ex Breuiario Romanensi. De eius doctrina testimonium suppeditat Lupus, cum eum scribit esse idoneum ad docendum que plurimum indiget Ecclesia.

8. Post aliquantam moram in cenobio Ferrariensi,  ad petitionem Marcwardi abbatis ex Prumia, seu Prumiensis, qui ab anno 829 ad 853 loco prefuit, honeste directus ad Proneam est: quo nomine Ausonius in sua Mosella laudat riuulum quemdam, qui locum istum preterfluit; unde monasterium aliquando Pronea, passim Prumia dictum, uoce nonnichil inflexa. Attamen legere malim ad petitionem Marcwardi abbatis Prumiam ad Proneam directum Adonem: ut designetur Prumie situs ad Proneam amnem. Inter utrumque monasterium, Ferrariense scilicet et Prumiense, ultro citroque facilis monachorum commeatus erat: tum quia ex Ferrariensi cenobio assumptus fuerat Marcwardus, tum quia cum Lupo magna necessitudine coniunctus erat. Et quidem Ferrarienses Prumiam transmittebantur ad discendam maxime Germanicam linguam, cuius usum eo tempore pernecessarium fuisse testatur Lupus in epistolis 70 et 91. Quin etiam temporibus illis monasteria, etsi nullo communis regiminis uinculo connexa erant, facile tamen monachis ultro  citroque commeantibus patebant propter eiusdem religionis unitatem, ut loquitur Marcwardus in Lupina epistola 72 ad Didonem Senonici monasterii sancti Petri abbatem, in arte medica peritissimum, ad quem monachos suos sanandos dirigebat. Hinc Lupus in epistola 116 ad monachos cenobii sancti Germani apud Antisiodorum: Semper quidem in cenobiorum nostrorum habitatoribus uera caritas uiguit; sed nunquam tam certis indiciis, ut nostro tempore, sui magnitudinem declarauit.

9. Prumie aliquandiu commoratus Ado, ut habet Lupus, postea quorumdam inuidiosorum insidiis impetitus est: quas ut uitaret, Romam se contulit, ut domum beati Petri principis apostolorum orationis gratia uisitaret. Huius itineris non meminit Lupus, qui Adonis emulis, uti ipse fatetur, nimis credulam adhibuit aurem, quique alias monachorum suorum Romanas peregrinationes commemorat in epistolis  101, 102 et 103 pro Aldulfo et Acarico; tum 106 et 107 pro Doliualdo scriptis, tum sui ipsius, tum Guenilonis Senonensis archiepiscopi nomine, in ipsorum peregrinorum commendationem. Rome exacto fere quinquennio, uir sanctus Rauennam deuenit: ubi quemdam libellum a quodam fratre religioso prestitum transcripsit ad describendas sanctorum martyrum passiones, id est Martyrologium, de quo postea recurret oratio. Libellus iste est uetus Martyrologium, quo usus est Ado in suo condendo, a Rosweido editum. Huic prefixa est Adonis epistola, contestantis, quantum ex ueteri illo Martyrologio profecerit. Huic operi, inquit, id est Adoniano Martyrologio, ut dies martyrum uerissime notarentur, qui confusi in Kalendis satis inueniri solent, adiuuit uenerabile et perantiquum Martyrologium, ab urbe Roma Aquileiam cuidam sancto episcopo a pontifice Romano directum, et mihi postmodum a quodam religioso fratre aliquot diebus prestitum; quod ego diligenti cura transcriptum, positus apud Rauennam,  in capite huius operis ponendum putaui. Hec Ado in prefatione Martyrologii sui: ex quibus superiora uiennensis Breuiarii uerba deriuata sunt.

10. Rauenna digressus Ado, inde Lugdunum peruenit, ubi tunc preerat digne memorie Remigius presul eximius: qui Dei famulum Adonem pie suscepit, et queque necessaria illi benigne exhibuit. At ubi collocutione mutua, que in illo latebant scientie et probitatis insignia pernoscere potuit, secum retinere toto adnisu conatus est. Et ad abbatem ipsius deprecatoria legatione acta, litteras permissorias impetrauit ad eum retinendum in suum sueque Ecclesie obsequium, quousque utile iudicasset. uiennensi Breuiario hac in re concordat Lupus, testatus Adonem discendi studio et quietis amore in urbe Lugdunensium constitisse. Reuerentissimis autem uiris Remigio et Hebone Gratianopolitano instanter postulantibus, et conuersationem memorati fratris laudantibus, quanquam olim meam, inquit,  habuisset licentiam, etiam regulares litteras  accepisse, et litteras etiam ecclesiasticas seu dimissorias a uenerabili Guenilone episcopo Senonensi. Sane litterarum studia tunc temporis, si alias unquam, Lugduni uiguisse probant uiri docti Leidradus, Agobardus, Amulo, Remigius istius Ecclesie pontifices, et Florus diaconus. Addit Romanense Breuiarium, Remigium ecclesiam beati Romani cum sibi adiacentibus rebus in obsequium delegasse Adoni, ubi secretius orationi uacaret. Quenam fuerit illa ecclesia, certo pronuntiare non ausim: forsan ecclesia sancti Romani, que in uiennensis urbis parte orientali sita erat, testante ipso Adone in Martyrologio XIII Kal. Decembris, ubi sanctorum Seuerini, Exsuperii et Felicis corpora in eam ecclesiam translata fuisse scribit, et in libello de uita sancti Theuderii abbatis memorat basilicam sancti Romani martyris in suburbio ciuitatis, in uico Brenniaco: que basilica hactenus superest, Equitibus  Melitensis ordinis commendata.

11. Exin obitu uiennensis presulis comperto, eiusdem Ecclesie filii diuina inspiratione super hoc tracti, omnes in commune uno consilio, pari uoluntate, dominum Adonem petiuerunt sibi preficiendum episcopum. Quocirca ex consensu tam cleri quam plebis, cum consilio comprouincialium episcoporum idem Dei famulus uiennensem consecratur in pontificem. Huic tamen electioni restitisse nonnullos, in his Gerardum illarum partium comitem, ob eam scilicet causam, quod Adonem ex monasterio suo fuga elapsum crederet, docet nos Lupi epistola superior, in qua eum ab omni defectionis et infamie labe absoluit, contestatus nichil impedire, si Deus eum uocaret, quo iuste eius infirmari posset electio. Hec contigit post mortem Agilmari uiennensis antistitis, successoris sancti Barnardi. Hec, inquam, electio contigit anno sexagesimo supra octingentesimum, ut constat tum ex actis concilii Lingonensis  circa Kalendas Iulii anno precedenti celebrati, cui Agilmarus interfuit; tum ex Tusiacensi, cui subscripsit Ado sub die XI Kalendas Nouembris anni 860; tum denique ex Synodo uiennensi, de qua infra, quam Ado habuit anno Christi 870, indictione tertia, episcopatus anno decimo. Ac proinde Agilmarus eius decessor annis nouemdecim, non nouem tantum, ut uoluit Ioannes a Bosco, sedisse dicendus est; siquidem Barnardum Agilmari antecessorem anno 842 decessisse demonstratum est. Et quidem Agilmarus pridie Nonas Iulias uita demigrauit, et quidem anno 860, ex tomo I Analectorum, pag. 103; in cuius locum Remigius sancte Lugdunensis Ecclesie et Ebo Gratianopolitanus episcopus cum clero et populo elegerunt S. Adonem. Apud Ioannem a Bosco in Appendice Bibliothece Floriacensis, ubi de Antiquitatibus uienne exstat epistola Nicolai pape primi Adoni missa cum pallio, initio eius pontificatus; qua in epistola eum submonet tristari se quod in litteris professionis fidei sue ad  pontificem missis Ado probaret quatuor duntaxat synodos generales, quinta et sexta pretermissis: explicaret hac de re mentem suam: mittere se interim pallium et capitula synodi Romane, quam recens tenuerat. Misit et aliam subinde eidem epistolam, qua uiennensis Ecclesie priuilegia confirmat. An septimam synodum probauerit Ado, incertum: imo in Chronico, quod post acceptam episcopalem dignitatem condidisse uidetur, hanc synodum reiicit: que mens tum Gallicane Ecclesie erat. In breui Chronico uiennensium antistitum, quod anno 1139 iussu Burnonis conditum est, S. Ado pallium et confirmationem priuilegiorum anno 861 a papa Nicolao recepisse cum decretis Lateranensis, id est Romani concilii, perhibetur.

12. Neque uero, ut moris est plerisque, mox suscepto honoris gradu in superbiam elatus est: sed magis in cepta persistens humilitate, omnes quoque subditos secundum suum modum imitatores ueritatis  fieri assidue monebat, dicens: Discite a me quia mitis sum et humilis corde : que uerba leguntur in Breuiario uiennensi.

13. Anno 866, ex Annalibus Bertinianis, Carolus rex cognomento Caluus, et Lotharius rex Attiniaci missaticum communiter ordinant pro negotio Teutberge ipsius Lotharii pellicis, et Carolus quidem per Egilonem Senensem archiepiscopum, et Lotharius per Adonem uiennensem archiepiscopum, ac per Waltarium suum a secretis domesticum, pape Nicolao que sibi uisa sunt secretius mandant. Ado id prestitit litteris scriptis ad Nicolaum, cuius rescriptum hac de re non integrum exstat, in quo pontifex sanctissimum confratrem Adonem archiepiscopum laudat, quod pro statu sancte Dei Ecclesie feruentius inuigilet, et contra delinquentium, preuaricatorum, et sanctarum legum uiolatorum mores et actus per zelum rectitudinis erectus sit.

14. Exstant et alie Nicolai epistole quatuor Adoni scripte in Appendice secunda epistolarum  Nicolai, in tomo uIII Conciliorum editionis Labbeane. In prima respondet pontifex Adonis consultis de Lotharii regis diuortio et de Aluico clerico: in secunda, inferiores ecclesias a Romanis consuetudinibus recedere non debere: in tertia, rationem reddit dilate synodi, et Adonem corripit, quod Gerardi comitis presbyterum dixisset; tum uariis consultis respondet: in quarta priuilegium metropolis uiennensis confirmat. Additur et epistola quinta Anastasii bibliothecarii ad Adonem de morte Nicolai pape: quam epistolam aliis etiam Galliarum episcopis directam fuisse intellexi ex ms. codice Antisiodorensi monasterii sancti Mariani, in quo hec epistola sic inscribitur: uenerando mihi et ualde diligendo ill. archiepiscopo ill. plurimam salutem. Triste tibi nuntium, etc. Est et aliud fragmentum epistole eidem a Nicolao papa directe, qua pontifex Adonem increpat, quod eius auctoritate Albericus subdiaconus uxorem duxisset contra prescripta canonum.  In Labbeana Conciliorum editione typis etiam uulgate sunt Adriani pape II epistole due, in quarum prima pontifex ab Adone submonitus, cur a Nicolai pape decretis recessisset, se excusat laudato zelo Adonis: in altera, que mutila est, litteras Nicolao decessori suo ab Adone directas se recepisse testatur.

15. Anno iam dicto 866 Nicolaus papa litteris datis ad Hincmarum Rhemorum antistitem, precipit, Remigium Lugdunensem, Adonem uiennensem, Wenilonem Rothomagensem, una cum ceteris archiepiscopis et episcopis Galliarum et Neustrie apud Suessionem urbem pariter conuenire, ad discutiendam causam Wlfadi et aliorum Rhemensium clericorum, quos ab Ebone ordinatos Hincmarus in ordinem redegerat. Coacta est synodus hec Xu Kal. Septembris; at ei non interfuit Ado; quam ob causam, incertum.

16. Hincmarus ipse suo et Adonis, aliorumque Gallie pontificum nomine scripsit ad Ludouicum Germanie regem pro Bertulfo Treuirensi archiepiscopo aduersus Waltonem cenobii sancti Maximini  monachum, sedis Treuirensis  inuasorem. Idem porro Hincmarus Adoni uiennensi archiepiscopo scribit inter cetera pro epistola beati Auiti ad sanctum Remigium scripta, quam quidam Rotfridus monachus ei dixerat se apud eumdem Adonem legisse. Sed et si qua preterea de sancto Remigio reperire ualeret, ei super aurum et topazion pretiosa mitteret. Frodoardus auctor in Historie Rhemensis lib. III, cap. 21, qui et alibi testatur, Rotfridum hunc cenobii Remigiani apud Rhemos monachum fuisse.

17. Addo ex Chronico Hugonis abbatis Flauiniacensis, Remigium Lugdunensem pontificem Adoni uiennensi episcopo, quem Romane Ecclesie uicarium, id est legatum, appellat, et Nicolao pape litteras misisse pro Treuirensi et Coloniensi episcopis depositis, Teutgaudo scilicet et Guntario; denique ipsum Remigium simul et Adonem scripsisse Ioanni  pape pro simonia; et quia per manum laicam quilibet indigni ad episcopatum promouebantur.

18. Anno 869 defuncto Ebone Gratianopolis episcopo, Lotharius rex a fratre suo Ludouico secundo imperatore obtinuit, ut cuidam suo clerico, Bernario nomine, episcopatum Gratianopolitanum concederet. Ludouici hac de re litteras accepit Ado pridie Idus Iulii, quibus monebatur, ut quam primum eumdem Bernarium episcopum ordinaret. Huc alias etiam Kalendis Augusti accepit tum ab Lothario rege, qui ipsum certiorem facit de prospero itinere suo Romano, precipitque, ut redeunti sibi obuiam ueniat ad sanctum Mauricium: tum a Carolo rege uI Kalendas Septembris, qui Adonem sibi carissimum uocat, significans, se cuidam clerico, diacono olim uenerabilis archiepiscopi Remigii, et postmodum Lotharii nepotis sui, ita concessisse Gratianopolitanum episcopatum, ut uestro, inquit, iudicio si canonice probaueritis, ibi a uestra sanctitate ordinetur episcopus. Exstant he littere apud  Sirmondum in Conciliorum Gallie tomo III.

19. Ado uero cernens religionem a sua obseruantia partim defecisse aduersarum causarum occasione, institit omnimodis, ut ad pristinam rectitudinis normam paulatim ipsius studio reformaretur, uti legimus in Breuiario Romanensi. Hinc constant institutionis eius perplura documenta: siquidem et de nocturnis et de diurnis officiis psallendi regulam pulchre constituit.

20. Ex synodis eius auctoritate habitis una mihi succurrit, quam eruditus uir Petrus Louuetus, superius laudatus, ex uiennensi Chartario descriptam Acherio nostro transmisit, que sic se habet:

Anno 870 Incarnationis Domini nostri Iesu Christi congregata est synodus uienne metropolis Ecclesie domno et uenerabili archiepiscopo Adone presidente, et uigilantissima cura causas ecclesiasticas et filiorum suorum necessitates inuestigante ac ecclesiastico more definiente. Adueniens reuerendus  uir Manno prepositus cenobii sancti Augendi, aduentus sui causam manifestans protulit in medio, quamdam ecclesiam ex cenobio predicto et infra uiennensem diecesim sitam in uilla uelnis, dotatam in honore sancti Petri, priuilegio sibi concesso ab antecessoribus sanctissimi iam fati archiepiscopi, necnon ab ipso compontifice usque ad id tempus conseruato, proclamante uici sancti Albani rectore desolatam esse. Protulit etiam isdem uenerabilis prepositus scripturam inquisitionis temporibus pie recordationis domni Agilmari factam, eo quod et tunc temporis altercatio haberetur inter ipsarum rectores ecclesiarum. Sed quia ea sancta synodus irrita iudicauit, eo quod canonicorum. . . . . roboratam non uidit, placuit sancto pontifici a capite per sanctissimos presbyteros omnem causam reiterari, quatenus ueritate comperta, altercatio diu uentilata firmaretur [l., finiretur]. His igitur testantibus et dicentibus ordinem ueritatis, uisum est domno pontifici  una cum consensu sanctissime synodi, quatenus sicut in diebus antecessorum suorum sanctorum pontificum honorata fuit sancta congregatio cenobii beatissimi Augendi, sic et in hac petitione et in ceteris necessitatibus suis honorem et opem ferret ad uires suas sancta metropolis uiennensis Ecclesia, et ut sopita querela firmius priuilegium suum super facto uiennensis [f. S. Augendi] Ecclesia in futurum possideat, litteris etiam roboretur. In hunc itaque modum ego Ado uiennensis archiepiscopus consentiens et pio consilio filiorum meorum annuens, manu propria subter firmaui, sanctisque filiis meis, secundum morem ecclesiasticum firmare rogaui. Actum uienne publice, mense Aprilis, episcopatus domni Adonis anno decimo, indictione tertia.

21. Sunt et alia quedam instrumenta in eodem Chartario pontificatu Adonis facta: unum, in quo refertur litigatio Witfredi aduocati ecclesie sancti Mauricii, qui ueniens publice in uiennam ciuitatem  in presentia domni Adonis eiusdem ecclesie uenerabilis archiepiscopi, et Erlulfi uicecomitis missi illustris Bosonis comitis, Constantii cepiscopi et aliorum, aduersus Sigifredum quemdam expostulauit, quod immunitatem ecclesie sancti Mauricii in uillis ei subiectis uiolasset. Aliud in eodem codice exstat instrumentum Rodstagni et coniugis eius Bertildis, Adoni et Ecclesie uiennensi tradentium res suas in agro S. Ferreoli, acceptis ab ipso Adone de thesauro uiennensis ecclesie libris quinque, et calice cum patena de auro cocto, pensante unaquaque libram ad ferros Spaniscos. Rodstagnus autem res suas in ea uilla exsistentes tradidit Adoni eiusque clero, accipiens ostium, et cespitem, et andelanc: et post aliquantum temporis pergameno dato scripturam exinde facere rogauit Adonem, Constantium chorepiscopum, Erlenum prepositum, Leutbertum decanum, Teutelmum abbatem et diaconum, aliosque clericos. Actum XII Kal. Maii, anno Iu, quo successit domnus Karolus rex in regnum nepotis  sui Lotharii, id est anno Christi 869. Tertium instrumentum est eiusdem Adonis, Amalgaudo et uxori eius uolfolde ac filio eorum Hadriano concedentis usumfructum quorumdam prediorum, quia res suas episcopali ecclesie sancti Stephani donauerant. Fragmenta quedam ex eiusmodi prestaria  excerpere iuuat. Consuetudo et iustitia ecclesiastica est, ut qui res et facultates suas Deo seruisque ipsius contulerit, ei aliquid quod rationabiliter postulauerit ad inuicem, de rebus suis Ecclesia conferat. Ideo ego Ado archiepiscopus uiennensis Ecclesie una cum sacerdotibus et clericis eiusdem sancte matris Ecclesie concedimus tibi, Amalgaude, et uxori tue uolfolde ac filio uestro Hadriano res quas de potestate ac iure uestro ad potestatem ecclesie nostre per chartarum instrumenta tradidistis: et pro hac tam pia collatione concedimus etiam tibi et uxori et filio tuo supra scripto prestatione beneficii Alausium uillam ecclesie nostre  ad seruiendum, quandiu uixeritis, et colonicas quas per prestariam iam uobis una cum ecclesiis in ualle-Aurea beneficiauimus. . . . . Pro uestitura uero annis singulis in festiuitate beatissimorum Macchabeorum Kalendis Augusti pastum unum fratribus canonicis in uiennensi cenobio positis faciatis, ipsaque die orationes 'generales pro uobis ac propinquis uestris faciat supra dicta ecclesia. Hec absque temporis nota. In litteris Raganfridi archiepiscopi uiennensis, suggerente Berilone uicecomite, confirmantur res ad ecclesiam sancti Petri extra muros uienne ciuitatis sitam pertinentes, que etiam olim regali precepto Lotharii quondam regis per suggestionem sanctorum episcoporum Remigii Lugdunensis et Adonis uiennensis restitute fuerant.

22. Anno iam dicto 870 Ado politiori stylo exornauit Acta sancti Desiderii uiennensis pontificis et martyris in gratiam uiennensium, eaque monachis cenobii sancti Galli in Alamannia cum nonnullis  eiusdem sancti reliquiis transmisit. De hac aliisque ipsius lucubrationibus infra.

23. Cabillonensibus synodis duabus subscripsit: nimirum uni anno 873 coacte in ecclesia sancti Laurentii, que canonicis ecclesie sancti Marcelli restituta est; alteri anno 875 in ipsa basilica sancti Marcelli, ubi subscripsit litteris pro monasterio Trenorchiensi, editis apud Petrum Franciscum Chiffletium in Probationibus historie eiusdem monasterii.

24. Reliqua uiri sancti facta perstringit uiennense Breuiarium, religionem in ecclesiis exornandis, hospitalitatem et caritatem in pauperes, assiduitatem in officiis diuinis: ut superius uidere licet in eiusdem Breuiarii lectionibus 6, 7, et 8.

25. Cumque iam tempus adesset quo Dominus militem suum beata mercede uellet donare, sextum decimum circiter annum in episcopatu agens, de presenti ad futuram uitam felici fine demigrauit:  cuius corpus in ecclesia sanctorum Apostolorum officiose tumulatum est. Ita Breuiarium Romanense, cui uiennense concordat. Addit Romanense: Qui uixit annos plus minusue septuaginta sex. Adonis obitum anno septuagesimo quinto supra octingentesimum accidisse mihi constat, tum quia episcopatum tenuit annos sexdecim ab anno Christi 860, tum quia Ortramnus eius successor concilio Pontigonensi subscripsit anno 876. Diem mortis sextum decimum mensis Decembris signant Breuiaria et Martyrologia Romanum et Gallicanum; annum etiam designat uiennense ms. cuius copiam ab erudito uiro Nicolao Chorerio accepit noster Claudius Stephanotius. En eius uerba: XuII Kal. Ianuarii S. Adonis uiennensis episcopi, mire sanctitatis uiri, anno ab Incarnatione Domini 875, indictione octaua. Rexit autem ecclesiam suam sexdecim annos, et sepultus est in ecclesia Apostolorum uienne, hoc est in extramurana monasterii sancti Petri basilica, ubi uiennenses pontifices tumulari mos erat. Monasterium  sancti Petri ab ordine sancti Benedicti ad seculares canonicos deuolutum est, uti et alia multa, que uienne quondam exstitisse nos docet libellus de uita sancti Clari abbatis in seculo II. Ex his colliges Adonem anno circa octingentesimo natum esse; siquidem obiit anno 875, postquam uixit annos plus minusue septuaginta sex. Hec de sancti Adonis rebus gestis, quatenus eas eruere licuit ex probatis monumentis, maxime ex Lupi epistola 122, et ex Breuiariis uiennensi et Romanensi, quod mihi primum illustrandi Adonis occasionem et materiam prebuit. uiennense legerat Andreas Sausseius, qui in Martyrologio suo Gallicano scribit, Adonem primos annos transegisse in monasterio Ferrariensi sub Lupi abbatis disciplina: quod nemo ante eum  obseruarat. Sancti Adonis festus dies ritu duplici colitur in ecclesia uiennensi, solemnius in ecclesia sancti Petri, ubi eius reliquie promiscue cum aliis aliorum sanctorum archiepiscoporum ossibus  sub altari asseruari creduntur, post sacrarum thecarum expilationem ab hereticis factam memoria patrum nostrorum.

26. In fine animaduertenda sunt aliqua de Adonis scriptis, in quibus primum locum sibi uindicare uidetur Martyrologium; nam ceteras lucubrationes condidit iam episcopus: hanc uero ante episcopatum aggressus est, ut colligitur ex eo, quod quinquennio Rome exacto Rauennam deuenit: ubi quemdam libellum a quodam fratre religioso prestitum transscripsit, ad describendas sanctorum martyrum passiones, id est Martyrologium, quod Adoni Treuirensi pontifici a nonnullis perperam tribuitur. Typis primo uulgatum fuit a Iacobo Mosandro Carthusiano, tum ab Heriberto Rosweido, qui nomen Adonis prefixum inuenit in codice Euerbodiensi, hoc modo: Ado uiennensis archiepiscopus quasi epilogatum compilauit, incipiens a festiuitatibus apostolorum aut discipulorum aut successorum eorum, et in fine subiicitur  apud ipsum Precatio Adonis uersibus composita. Uterque editor quorumdam sanctorum nomina, que ab aliis inserta credidere, in appendicem coniecerunt: quod an iure merito factum sit mox uidebimus.

27. In pluribus, que uidi, istius Martyrologii exemplaribus manu exaratis non comparet Adonis nomen, hanc proculdubio ob causam, quod epistola nomen Adonis preferens, non initio ipsius Martyrologii, sed ueteris  Romani, quo usus est Ado in suo condendo, et quod in plerisque codicibus mss. desideratur, prefixa sit, ob idque ab Adoniani Martyrologii descriptoribus pretermissa. uerum eius auctor satis se ipse prodit in plerisque Martyrologii sui locis. Is enim agens de translatione corporis sancti Augustini Ecclesie doctoris anno 822 Ticinum facta per Liutprandum Langobardorum regem, eam nuper factam esse dicit u Kal. Septembris. Deinde ad XuIII Kal. Octobris meminit translationis  reliquiarum sancti Cypriani tum ex Africa in Galliam regnante Carolo Magno, tum Arelate Lugdunum per Leidradum pontificem; nam quod in editis additur de translatione Compendium facta per Carolum Caluum, insertum uidetur post mortem Adonis, nec comparet in nostro exemplari ante annos sexcentos manu descripto. Postea agens Auctor de instituto festo sanctorum omnium Kalendis Nouembris: Sed in Gallis, inquit, monente sancte recordationis Gregorio pontifice piissimus Ludouicus imperator omnibus regni et imperii sui episcopis consentientibus statuit, ut solemniter festiuitas omnium sanctorum in predicta die annuatim perpetuo ageretur. Ad hec in ms. codice nostro dedicatio ecclesie monasterii Cellensis anno 850 facta accurate describitur XuII Kal. Nouembris eum ad modum, quo superius relata est ad annum 873, ubi de sancti Frodoberti abbatis translatione egimus. Hec quo minus ab interpolatore addita putem, ea me causa mouet, quod singulas  circumstantias  non ita accurate nosset homo posterioris temporis: cum eos ignorasse uideatur auctor anonymus, qui librum de uita sancti Frodoberti abbatis Cellensis in seculo II editum composuit. Ex his colligere licet martyrologum istum uixisse regnante Carolo Caluo.

28. Locum in quo frequens demoratus est, satis innuit, Burgundiam scilicet, cuius sanctos indigenas diligentius quam alios commendat: maxime uero totus esse uidetur in annotandis rebus que pertinent ad urbem Autisiodorum et monasterium sancti Germani; ex quo aliquando coniiciebam eum illius monasterii alumnum fuisse. Nam in codice nostro singule eius ecclesie, altarium, et cryptarum dedicationes memorantur: sancti Germani eius ciuitatis episcopi ubique data occasione fit mentio, nempe quarto Idus Iulii, ubi agens auctor de sancto Sauino: Hic fuit, inquit, ex discipulis magni Patris Germani: et Nonis Augusti, ubi de sancto Cassiano, ad cuius,  ait, tumulum cum sanctus Germanus episcopus aduenisset, mirabile dictu! post orationem more solito fusam, uocans eum ex sepulcro ait ei: Quid hic agis, frater Cassiane? Denique preter alia festa sancti Germani, eius uigiliam exprimit pridie Kalendas Octobris: que omnia satis indicant hominem non longe ab Autisiodoro aliquando uixisse.

29. Scio Mosandrum et Rosweidum hec et pleraque alia, aut non legisse in manuscriptis codicibus quibus usi sunt, aut reiecisse in appendicem, quasi ab aliis inserta essent. Et nonnulla certe ab recentioribus addita sunt in codice nostro, ut commemoratio sancti Maioli abbatis u Idus Maii, et XuII Kal. Septembris in uerziaco monasterio exceptio corporis sancti Ragnoberti Baiocensis episcopi, et alia pauca: at ea que de Autisiodoro et monasterio sancti Germani habentur, a primario auctore scripta existimo, quoniam in pluribus eius Martyrologii, que legi, exemplaribus, tum integris, tum contractis, eadem  omnino referuntur. Idem iudicium esto de omnibus fere nominibus, que Mozander et Rosweidus in secessum reiecerunt. Quod enim alia atque alia desint in diuersis membraneis codicibus, id prouenit ex duplici capite: primum, quod cum istud Martyrologium in diuinis officiis, per uarias ecclesias legeretur, alii ipsum contrahebant, alii quosdam sanctos prouincie aut ecclesie sue ignotos resecabant; alterum, quod auctor ipse multis uicibus Martyrologium suum auxit, alios atque alios addendo sanctos, qui in eo primo non exstabant. Unde contigit ut, qui primarium exemplar transcripsere, non tot habeant, quam qui secundariis exemplaribus usi sunt. Certe que in Rosweidi Adone desideratur SS. Florentini et Hilarii commemoratio, ex Adonis Martyrologio refertur a Petro de Natalibus in lib. uIII, cap. 124. Denique Adonem huius Martyrologii conditorem esse constat tum ex epistola, ueteri, quo usus est, Martyrologio prefixa, tum ex Notkeri Martyrologio ad  diem X Kal. Iunii, ubi rationem reddit cur Ado in suo nullam facit mentionem sancti Desiderii, archiepiscopi licet uiennensis et martyris, cuius nulla re uera exstat commemoratio in uulgato Adonis Martyrologio: quod passim sub Adonis nomine laudat Petrus de Natalibus.

30. Hinc intelligimus, Martyrologium istud ab Adone scriptum esse ante episcopatum, et ipsi opus suum postea relegenti excidisse sanctos Desiderium uiennensem episcopum, et Theuderium in eadem urbe abbatem. Senex erat, cum huic operi subiecit precationem, que apud Rosweidum incipit ab his uersibus:

Christe, precor ueniam segni des mitis alumno,
   Tardus sum, tarde sed tibi nemo uenit.
Longus preteritis tenuit nos error in annis;
   Sufficiat meritis hec rogo pena meis.
uita breuis superest, in mortem et pronior etas,
   Iam peccare senex non queo, nolo tuus.

 Qui tamen uersus dubites an sint Adonis, cum Floro tribuantur in tomo I ueterum Analectorum pag. 407. At cum in ms. codice Petauiano uacuum sit tituli spatium, Adoni his uersus detrahere non licet. Hec sunt que de predicto Martyrologio mihi uenerunt in mentem: in quo restituenda est commemoratio sancti Mauri abbatis, sancte Scholastice, et aliorum fere omnium sanctorum, quos Mozander et Rosweidus eliminauerunt. Ceterum an uetus illud, quo usus est Ado, Martyrologium, fuerit Romanum, in huiusce tomi prefatione expendi.

31. Ado etiam retroactorum temporum summam ab exordio mundi usque ad imperatoris Lotharii ac Ludouici et Caroli filiorum regni principatum, quanta potuit breuitate, notauit, ut ipse prefatur in Chronico suo, cuius extrema pars in editis est alterius auctoris, ab eo loco, si non me fallit coniectura, ubi agit de diuisione regni, quam inter filios suos fecit Ludouicus rex Noricorum: tametsi Thuaneum  exemplar, quod annos quingentos superat, eodem modo desinit quam libri editi, id est in anno 879.

32. Idem etiam Acta sancti Desiderii uiennensis episcopi expoliuit in gratiam uiennensium suorum, uti fidem facit Prefatiuncula Adonis uiennensis Ecclesie antistitis, anno incarnationis Domini 870, indictione 3, cum passione sancti Desiderii episcopi eidem ecclesie directa, cuius hec uerba: Adeo, peccator et humilis episcopus uiennensis Ecclesie, dilectissimis fratribus et filiis eiusdem ecclesie . . . Beatissimi Desiderii Patris uestri uitam et martyrium, sicut antiquis scriptis commendatur, uobis idcirco reuoluere et stylo committere aggressus sum, ut eius incitamentis et studiis ad amorem uite eterne uos amplius inflammarem. Hanc uitam primus typis uulgauit Henricus Canisius in antiquarum Lectionum tomo uI, in cuius uite fine additur subiectus Indiculus Isonis monachi Sancti Gallensis. Hanc autem passionem prefatus Ado archiepiscopus  nobis fratribus in cenobio sancti Galli sub Grimaldo abbate Deo militantibus, reliquiasque sancti Desiderii ab eo postulantibus cum ipsius aliorumque sanctorum reliquiis, actibus quoque et passionibus infra descriptis, anno supra memorato per nuntios satis fideles dirigere curauit, nimirum in primis per Beroldum presbyterum, testante Notkero in Martyrologio suo ad diem X Kal. Iunii, ubi de sancto Desiderio: De quo, inquit, quia uenerabilis Pater Ado eiusdem ecclesie nostra etate pontifex, utpote in presentia posito, et ob id suis in cunctis notissimo, aliquid superfluum dicere iudicauit; nos iuxta scriptum quod idem apostolicus uir anno ab Incarnatione Domini 870, indictione 3, per uirum sanctissimum Beroldum presbyterum, indigenam eorumdem locorum, sed nunc in castro Turico Christi seruitiis insistentem, cum reliquiis ipsius sancti martyris Desiderii, et aliorum sanctorum pignoribus atque agonibus nobis in cenobio sancti Galli constitutis  direxit; pauca de eo summatim attingentes, earumdem rerum ignaris insinuare curauimus.

33. In utroque hoc testimonio mentio fit de sanctorum actibus et passionibus seu agonibus, quos manu descriptos Ado Gallensibus monachis dono dedit: quibus uerbis constat Martyrologium ab ipso Adone compositum. Id uero aperte declarat Notkeri testimonium, rationem reddentis cur Ado in Martyrologio suo non meminerit Desiderii uiennensis episcopi: de quo, inquit, uenerabilis Pater Ado, utpote in presentia posito, et ob id suis cunctis notissimo, aliquid superfluum dicere iudicauit: nam Desiderii mentionem in Martyrologii Adonis exemplaribus, tam editis quam manu exaratis, pretermissam esse superius obseruatum est.

34. Ad hec idem sanctus pontifex libellum de uita sancti Theuderii abbatis uiennensis litteris mandauit, eiusque cenobii monachis nuncupauit hoc prologo: Ado uiennensis episcopus fratribus in cenobio sancti Theuderii consistentibus in Domino  Iesu Christo eternam salutem. Patris uestri uitam, id est beati Theuderii, idcirco uestre sanctitati scriptis meis commendare disposui, ut uos suis exemplis ad amorem uite eterne amplius inuitarem, etc. uita hec edita est in appendice seculi primi.

Adonem antequam missum faciamus, in seriem uiennensium episcoporum, qui seculo nono exstitere, quedam obseruare iuuat. Preter indicem utriusque Gallie Christiane, et tertium Ioannis a Bosco, unum ex ms. codice uiennensi acceptum mihi suppeditauit noster Claudius Stephanotius, qui index iussu Burnonis episcopi anno 1239 conscriptus est. Alium item indicem seculi noni ac decimi episcoporum habes in tomo I Analectorum. Omnes hi indices cum Kalendario uiennensi ms. comparandi sunt. Burnonis Chronographus de Urso, a quo exordium duco, eiusque successoribus ita scribit:

S. Ursus uir bonus et simplex, senio grauatus  coadiutorem sibi elegit, ut eius uices ageret. Sepultus fuit in ecclesia S. Stephani X Kal. Maii.

S. Ultraia ex Iudeo de tribu Beniamin Christianus, doctissimus, predicti Ursi episcopi coadiutor et successor, Karolo Magno percharus, finem uite accepit Idibus Martii, et sepulturam cum suo predecessore in ecclesia S. Stephani. Is in uulgatis indicibus, item in ms. Kalendario ecclesie uiennensis memoratur his uerbis: Commemoratio Ultraie uiennensis episcopi, qui tempore imperatoris Karoli, cum adhuc senex Ursus superuiueret, et  cum esset Beniamini generis homo, episcopatum uiennensem suscepit: cuius tempore agente pio principe Carolo partem rerum suarum uiennensis ecclesia recepit. Rexit ecclesiam annis XI, et sepultus est in ecclesia B. Seueri [l. Stephani], ubi antecessor ipsius Ursus sepultus iacet. Burnonis Chronographus, Kalendarium ms. atque adeo Ioannes a Bosco, Urso seu Ursioni, quem anno 794 concilio Francofurtensi interfuisse constat ex can. 8, preponunt Wolferium, eumque ab Ultraia distinguunt. uerum Ado noster, cui potior fides, Urso postponit Wlferium, natione Baiowarium, quem binominem fuisse, et Ultreiam patrio nomine appellatum dicit.

S. Barnardus sub annum 810 Ultraie seu Wolferio suffectus, anno 842 obiit, ut ad eius uitam probatum est in tomo superiori. Hinc corrigendus Burnonis Chronographus, qui Barnardi ordinationem anno 817, mortem anno 862 reposuit.

S. Agilmarus a Lothario imperatore confirmationem  fundationis Romanensis monasterii a S. Barnardo fundati impetrauit, inquit Chronographus, et anno 800 ex dictis, non 800, ut fallit Chronographus, pridie Non. Iulii animam efflauit, et solemniter ad pedes Naamatii in ecclesia S. Petri fuit tumulatus.

S. Ado huius uite lumen amisit XuII Kal. Ianuarii anno 873, ex premissis, non anno 876, ut in Analectis, aut anno 879, apud Chronographum.

Post Adonem clerus et populus elegerunt Othtrannum archiepiscopum uiennensem: cuius consecrationi Bernerius Gratianopolitanus episcopus interfuit, ex Analectis: S. Othrannus, inquit Chronographus, iacet in ede S. Petri, defunctus 16 septem., anno 888.

Post hunc Othrannum electus et consecratus est Barnoinus, qui anno Dominice Incarnationis 899, indictione 11, obiit, ex Analectis: ubi mendum in annum Incarnationis, ut ex autographo postea deprehendi,  irrepsit, uti et in sequentem.

Quippe eodem anno Incarnationis 899, indictione 11, u Kal. Februar. die Dominica consecratus est archiepiscopus Raganfridus, cui consecrationi interfuit Isaac sancte Gratianopolitane ecclesie episcopus, tempore Ludouici regis filii Bosonis. Hinc corrigendus iterum Chronographus, qui Barnoini obitum locat anno 901, scribitque eum interfuisse concilio uienne celebrato a legato sedis apostolice anno 892. Hec de uiennensibus episcopis, deque Adone dicta sint.





S. ADONIS uIENNENSIS CHRONICON IN AETATES SEX DIuISUM [a 1Kb] NEMPE I. Ab origine mundi usque ad diluuium.---II. A diluuio ad Abrahami natiuitatem.---III. Ab Abraham ad Dauid usque.---Iu. A Dauidis regno ad transmigrationem Hebreorum in Babyloniam.---u. Ab eadem transmigratione ad Christum Seruatorem nostrum.---uI. A Christo ad mundi finem.




AETAS PRIMA AB ORIGINE MUNDI USQUE AD DILUuIUM.

 Breues temporum per generationes et regna, primus ex nostris Iulius Africanus sub imperatore Marco Aurelio Antonino simplicis historie stylo elicuit. Deinde Eusebius Cesariensis, atque sancte memorie Hieronymus presbyter, chronicorum Canonum multiplicum ediderunt historiam, regnis simul ac temporibus digestam. Post hos alii atque alii, inter quos precipue uictor, Turonensis Ecclesie episcopus, recensitis predictorum historiis, gesta sequentium etatum usque ad consulatum Iustini iunioris expleuit. Horum nos temporum summam, ab exordio mundi usque ad imperatoris Lotharii ac Ludouici fratris eius, ac Ludouici et Caroli regum principatum, quanta potuimus breuitate notauimus, adiicentes e latere descendentem lineam temporum [b 1Kb] ,  cuius indicio summa preteriti seculi cognoscatur. Quedam etiam ex diuinis libris ad eruditionem legentium, ubi opportunum duximus, subnotantes, ut ex breui lector plura colligere possit.

Sex diebus rerum creaturam Deus formauit. Primo die condidit lucem. Secundo, firmamentum celi medio librauit aquarum, ipsis aquis ac terra cum celo superiore ac uirtutibus, que in ea Conditorem laudarent, ante horum sex dierum exordium creatis. Tertio, congregatis in suum locum aquis, que cuncta contexerant, aridam iussit apparere. Quarto, sidera in firmamento celi posuit, qui nunc quantum coniunctura equinoctii colligitur, XII Kalendarum Aprilium uocatur. Quinto, natatilia et uolatilia animantia creauit. Sexto, animalia terrestria,  et ipsum hominem Adam formauit: de cuius latere  dormientis matrem omnium uiuentium Euam produxit: qui nunc, quantum credibile uidetur, decimus Kalendarum Aprilium dies appellatur. Unde merito creditur, si non uerior sententia uicerit, eodem decimo Kalendarum Aprilium die, Dominum fuisse crucifixum. Dicebat enim una eademque non solum hebdomadis, sed et mensis die, secundum Adam pro generis humani salute uiuifica morte sopitum, de productis e latere suo celestibus sacramentis sponsam sibi Ecclesiam sanctificare: quo uidelicet die primum Adam humani generis patrem ipse creauerat; eique de latere costam tollens, mulierem edificauerat, cuius adiutorio genus humanum propagaret.

[A. M. 130] Adam annorum centum triginta  genuit Seth, cui superuixit annis octingentis. uerum Septuaginta Interpretes ante natum Seth posuerunt annos ducentos et triginta; postea, septingentos. Seth interpretatur resurrectio, quia in eo resuscitatum est semen iustum, quod est stirpis filiorum Dei, et quia significauit resurrectionem Christi a mortuis: cuius mortem illatam a Iudeis significauit Abel, qui dicitur luctus, a fratre Cain occisus.

[235] Seth annorum centum quinque genuit Enos; cui superuixit annis octingentis septem. Porro Septuaginta ante natum Enos annos ducentos quinque posuere, postea, septingentos septem. Enos interpretatur homo, de quo benedicitur. Iste cepit inuocare nomen Domini, quia hominum est proprium ut, sue conditionis memores, inuocent Conditoris auxilium,  ut filii resurrectionis esse letentur.

 [325] Enos anno nonagesimo genuit Cainam, cui superuixit annos octingentos quindecim. Septuaginta ante natum Cainam centum nonaginta annos, postea septingentos quinque, posuere. Cuius nomen interpretatur natura Dei.

[395] Cainam annorum septuaginta genuit Malaleel; post cuius ortum uixit annos octingentos quadraginta. Septuaginta ante natum Malaleel, centum septuaginta; postea dixere septingentos quadraginta. Qui interpretatur, Quis est Dominus Deus, uel ex uita Deus.

[460] Malaleel anno sexagesimo quinto genuit Iared, cui superuixit annos octingentos triginta. Septuaginta ante natum Iared annos centum sexaginta quinque, postea posuere sexcentos triginta.  Interpretatur autem descendens siue roborans.

[622] Iared annorum centum sexaginta duorum genuit Enoc, cui superuixit annos octingentos. In hac generatione nusquam utrique codices discrepant. Enoch translatus est a Deo: quique etiam nonnulla scripsisse, Iuda apostolo idipsum attestante, fertur. Sed ob antiquitatem suspecte fidei, a Patribus refutata sunt, ut sunt illa que sub eius nomine proferuntur de gigantibus fabule [a 1Kb] , quod non habuerint homines patres.

[684.] Enoch annorum sexaginta quinque genuit Mathusalem, post cuius ortum ambulauit cum Deo trecentis annis. Septuaginta ante natum Mathusalem posuere centum quinquaginta quinque annos, postea ducentos Enoch, qui interpretatur dedicatio, septima  generatione translatus, ciuitatem electorum insinuat, que in sexta huius seculi etate pro Deo laborans, in septima sabbati futuri gloriam dedicationis exspectat. At quia reprobi sola presenti sunt fidelitate contenti, Cain ciuitatem quam statuit non in septima generatione, sed in primogenito Enoch filio consecrat.

[874] Mathusalem annorum centum octoginta septem genuit Lamech, cui superuixit annos septingentos octoginta duos, id est usque ad diluuium. Septuaginta ante natum Lamech, centum sexaginta septem annos ponunt postea, octingentos duos, qui numerus, ut lector facillime uidebit, iuxta Hebraicam ueritatem uiginti annis, iuxta uero Septuaginta  auctoritatem, quatuordecim annis tempora diluuii transiit. Et quomodo uerum est quod octo tantum anime in arca salue facte sunt? Sed in Hebreorum et in Samaritanorum libris ita scriptum reperitur: Et uixit Mathusala centum octoginta septem annis, et genuit Lamech; et uixit Mathusala, postquam genuit Lamech, septingentis octoginta duos annos, et genuit filios et filias. Et fuerunt omnes dies Mathusale anni nongenti sexaginta nouem, et mortuus est. Et uixit Lamech centum octoginta duos annos, et genuit Ne. A die ergo natiuitatis Mathusale usque ad diem ortus Ne, sunt anni trecenti sexaginta nouem. His adde sexcentos annos Ne, quia in sexcentesimo uite eius anno diluuium  factum est, atque ita fit ut nongentesimo sexagesimo nono uite sue anno Mathusala mortuus sit, eo anno quo cepit esse diluuium. Mathusala annorum centum octoginta septem genuit Lamech: hac generatione gigantes nati sunt, hacque etate Iubal ex genere Cain artem musicam reperit, cuius etiam frater Tubal Cain eris ferrique inuentor fuit.

[1056] Lamech annorum centum octoginta duorum genuit Ne, cui superuixit annos septingentos quinque. Septuaginta ponunt annos ante natum Ne, centum octoginta nouem. Et postea, quingentos sexaginta quinque. In hac sola generatione summa uniuersitatis discrepat, quia triginta quatuor annis plus uixisse Lamech in Hebreis quam in Septuaginta translatorum codicibus inuenitur: et quia hoc  potuit accidere errore scriptoris, potius ei lingue creditur unde est in aliam per interpretes facta translatio.

[1556] Ne, diuino oraculo iubente, anno etatis sue quingentesimo, arcam edificare cepit. His temporibus, ut refert Iosephus , scientes illi homines quod aut aquis aut igne perire poterant, in duabus columnis, ex latere et lapide factis, studia sua conscripserunt, ne delerentur memoria que sapienter inuenerant. Quarum lapidea columna fertur in diluuio durasse, et hactenus in Syria permanere. Ne anno sexcentesimo uenit diluuium, mense secundo, decima septima die mensis. Cuius arcam Iosephus sedisse refert in montibus Armenie, qui uocantur Ararat. Hec prima etas seculi, secundum  Hebraicam translationem, continet annos mille sexcentos quinquaginta sex. Secundum Septuaginta editionem, bis mille ducentos quadraginta duos.

 In hac prima etate, sacre littere continent, preter ueritatem historicam et omnis creature conditionem, quod uirtute Spiritus sancti creatura, per inobedientiam peccati labe fedata, sanctificatis aquis esset ad perpetuam gratiam abluenda; sicque lux pietatis a nocte impietatis, misericordi iustaque diuisione, esset dirimenda. Et in formatione Adam, et, de costa lateris eius, mulieris Eue, sacramentum Christi et Ecclesie. Et in contempto mandato omnibus transgressoribus preceptorum Dei perpetuam mortem iusto iudicio inferri.  Et in serpentem diabolum prolatam sententiam in eis manere qui eius fecerint uoluntatem; et in maledicto mulieris, originale peccatum sequi; et transgressorum filios sub peccato nasci; et predictam penam peccati in labore sudoris et doloris, quam radix humani generis Adam per propagationem in ramos ex radice damnata uenientes infudit.

In Cain et Abel duorum populorum figuram, Iudeorum et Christianorum, ubi sacrificium maioris respuitur, et minoris placitum assumitur; electorum multitudinem, ad ueram et eternam dedicationem transferendam, et homicide filios, uie sue ordinem corrumpentes, et iusto et manifesto iudicio omnipotentis Dei intercipiendos.



AETAS SECUNDA A DILUuIO AD ABRAHAMI NATIuITATEM.


 [1657] Secunda seculi etate, prima huius diei, que est uicesima septima mensis secundi, egressus est Ne de arca, in qua pauci, id est octo anime, salue facte sunt per aquam. Quod commemorans in Epistola sua beatus Petrus apostolus statim exponere curauit: Quod et uos nunc similis forme saluos fecit baptisma, non carnis depositio sordium, sed conscientie bone interrogatio per Deum: per resurrectionem Iesu Christi, qui est in dextera Dei, in aqua diluuii baptismum: in arca et his que continebat Ecclesiam et fideles eius; in octonario animarum numero, mysterium Dominice resurrectionis, in cuius fide baptizamur, docens esse figurata.

Fuerunt autem Ne filii tres, Sem, Cham et Iaphet, ex quibus septuaginta due lingue sunt, id est  de Sem uiginti octo; de Cham, triginta; de Iaphet, quindecim.

[1658] Sem centesimo anno genuit Arphaxad, biennio post diluuium, a quo Chaldei. Superuixit autem Sem nato Arphaxad quingentis annis, id est usque ad quinquagesimum annum natiuitatis Iacob.

[1694] Arphaxad anno centesimo trigesimo quinto genuit Sale. Hic Septuaginta interpretes unam generationem plus quam Hebraica ueritas posuerunt, dicentes quod Arphaxad, cum esset annis centum triginta quinque genuit Cainam, qui cum centum triginta annorum fuerit, ipse genuit Sale. Quorum translationem euangelista Lucas hoc loco uidetur esse secutus. uixit autem Arphaxad post natum Sale quadringentis tribus annis, cui tamen Septuaginta  post natum Cainam ascribunt annos quadringentos triginta, et Cainam post natum Sale, trecentos triginta octo. Ab Arphaxad Samarite uel Indi.

[1724] Sale annorum triginta genuit Heber, cui superuixit annis quadringentis tribus. Ante natum Heber, Septuaginta posuerunt annos centum triginta, postea, trecentos triginta. Ab hoc Heber Hebreorum nomen et genus oritur.

[1785] Heber annis triginta quatuor genuit Phalec, cui superuixit quadringentis triginta annis. Septuaginta ante natum Phalec posuere ann. centum triginta quatuor, postea, ducentos septuaginta. Phalec interpretatur diuisio; cui propterea tale nomen parentes imposuerunt, quia tempore natiuitatis ipsius terra per linguarum confusionem diuisa est. Cuius diuisionis  Arnobius rhetor ita meminit : Sem, primogenito Ne, pars facta est a Persida et Bactris usque in Indiam longe, et usque Rhinocoruras: que spatia terrarum habent linguas, sermone barbarico, uiginti septem [a 1Kb] . In quibus linguis gentes sunt patriarum quadringinta sex, non diuersarum linguarum, sed diuersarum patriarum:  sicuti cum una lingua sit Latina, sub una lingua diuerse sunt patrie, Brutiorum, Lucanorum, Apulorum, Calabrorum, Picentum, Tuscorum, et si dicamus his atque huiusmodi similia. Cham uero, secundus filius Ne, a Rhinocoruris usque Gaddila, habens linguas sermone Punico a parte Garamantum; Latino, a parte boree; barbarico; a parte meridiani, Aethiopum, Aegyptiorum, et barbaris interioribus, uario sermone, uiginti duabus linguis, in patriis trecentis nonaginta quatuor. Iaphet autem, tertius, a Media usque ad Gaddila ad boream. Habet autem Iaphet flumen Tigridem, quod diuidit Mediam et Babyloniam, in patriis ducentis, sermone uario in linguis uiginti quatuor. Fiunt ergo omnes simul lingue septuaginta due; patrie autem generationum  mille, que in tripartito orbe, Asia, Africa, Europa site sunt: habetque, ut diximus, Iaphet flumen Tigridem, quod diuidit Mediam et Babyloniam; Sem autem Euphratem; Cham uero Geon, qui uocatur Nilus.

Phalec annorum triginta genuit Ragau, cui superuixit annis ducentis nouem. Septuaginta ante natum Ragau centum triginta annos ponunt, postea, ducentos octo. Tempore Phalec turris edificata est factaque linguarum diuisio. Huius turris altitudo quinquies mille centum septuaginta quatuor dicitur tenere passuum, paulatim altioribus in angustias coarctatis, ut pondus imminens facilius sustentaret. Describunt ibi templa marmorea, lapidibus pretiosis auroque distincta, et multa alia que uidentur incredibilia.  Auctor huius turris Nemrod gigas exstitit. Qui post confusionem linguarum migrauit inde ad Persas, eosque ignem colere docuit. Abhinc errores gentium creuerunt, templa constructa, et quidam gentium principes tanquam dii sunt adorati.

[1820] Ragau annorum triginta duo genuit Seruth, cui superuixit annis ducentis septem. Septuaginta ante natum Seruth, centum triginta duos annos ponunt, postea ducentos octo. Scytharum regnum exortum est, ubi primus regnauit Tanaus.

[1858] Seruth annorum triginta genuit Nachor, cui superuixit annos ducentos. Septuaginta ante natum Nachor ponunt annos centum triginta, postea, ducentos. Aegyptiorum regnum sumit principium, ubi primus regnauit Zes.

 [1878] Nachor annorum uiginti octo genuit Thare, cui superuixit annos centum et nouemdecim. Septuaginta ante natum Thare ponunt septuaginta nouem, postea, centum triginta nouem. Assyriorum regnum et Sicyoniorum nascitur; sed primus in Assyriis regnauit Belus, quem quidam Saturnum existimant: in Sicyonia Aegialeus, a quo Aegyalea nuncupata  est, que hactenus Peloponnesus uacatur Ninus, rex Assyriorum primus, propagande dominationis libidine, arma foras extulit, cruentamque uitam magnis per totam Asiam bellis egit.

[1948] Thare annorum septuaginta genuit Abraham, cui superuixit annos centum triginta quinque. Sub quo Zoroastres, magice inuentor, a Nino rege occiditur: qui Ninus ipse, dum deficientem a se oppugnat urbem, sagitta ictus interiit, murique Babylonie a Semiramide regina Assyriorum edificantur . Hactenus secunda seculi etas protenditur, fiuntque anni a diluuio usque ad Abraham, mille septuaginta duo, secundum uulgatam editionem, id est Septuaginta interpretum: secundum uero Hebreorum codices, longe pauciores inueniuntur,  id est ducentis nonaginta duobus.

In hac secunda etate sacre littere continent, preter ueritatem historicam, fidem et sacramentis plenam Patrum obedientiam. In hac Ne mystice iussioni et fabrice obediens, arcam figuratis numeris et mensuris fabricans, eamque mundis immundisque animalibus, ut ei preceptum fuerat implens, Ecclesiam sanctam nobis composuit, mirificis sacramentis redundantem, lignum passionis et crucis ferentem, morte Christi baptismi gratiam exhibentem, pretium nostrum tanquam per ostium lateris manantem: per quod columba eadem ipsa Ecclesia tanto munere dotata processit: et coruus hereticus exiens, tantis sacramentis indignus, ab illa que texerat, nigredine peccati illectus, transuolans humani cadaueris  cupiditate naufragus, reuerti contemnit. Arca construitur a Ne de lignis non putrescentibus, Ecclesia construitur a Christo ex hominibus in sempiternum uicturis, que nunc in fluctibus huius mundi natat.

Quod autem de quadratis lignis fieri iubetur, stabilem uitam sanctorum significat, undique ad omne opus bonum paratam: quocunque enim uerteris quadratum, firmiter stabit.

Quod bitumine glutinantur arce ligna intrinsecus et extrinsecus, ut in compage unitatis significetur tolerantia caritatis, ne scandalis Ecclesiam tentantibus, siue ab his qui intus sunt, siue ab illis qui foris sunt, cedat fraterna iunctura, et soluat uinculum pacis: est enim bitumen feruentissimum et uiolentissimum gluten, significans dilectionis ardorem,  magna fortitudine ad tenendam societatem spiritalem omnia tolerantem.

Quod trecentis cubitis arca longa est, ut sexies quinquaginta compleantur: sicut sex etatibus omne huius seculi tempus extenditur, in quibus omnibus Christus nunquam destitit predicari, sed in trecentis cubitis signum ligni passionis ostenditur: ipsius enim littere numerus crucis demonstrat signum, quo, socii Christi passionis effecti per baptismum, longitudinem uite eterne adipiscimur. Quod uero cubitis quinquaginta latitudo eius expanditur, insinuat quod corda credentium Spiritus sancti dono caritate dilatantur: unde quinquagesimo die post resurrectionem suam Christus Spiritum sanctum  credentibus misit. Quod autem eius altitudo triginta cubitis surgit, quem numerum decies habet in trecentis cubitis longitudo, quia Christus est altitudo nostra, qui triginta annorum etatem gerens, doctrinam euangelicam consecrauit, contestans legem non se uenisse soluere, sed adimplere. Quod sexies longa ad latitudinem suam, et decies ad altitudinem suam, humani corporis instar ostendit, in quo Christus apparuit: corporis enim longitudo a uertice usque ad uestigium, sexies tantum habet, quantum latitudo, que est ab uno latere ad alterum latus, a dextera in sinistram, uel a sinistra in dexteram: et decies quam altus a terra. Unde facta est arca trecentorum in longitudine cubitorum, et quinquaginta in latitudine, et triginta in altitudine.

 Eadem arca collecta in unum cubitum, desuper consummatur: sic Ecclesia, corpus Christi, in unitate collecta sublimatur et perficitur. Quod autem aditus ei sit a latere, nemo quippe intrat in Ecclesiam, nisi per sacramentum redemptionis peccatorum, quod ex Christi latere aperto manauit.

Quod inferiora arce bicamerata et tricamerata construuntur, sic ex omnibus gentibus uel bipertitam multitudinem congregat Ecclesia, propter circumcisionem et preputium, uel tripertitam, propter tres filios Ne, quorum progenie repletus est orbis. Ideo arce inferiora dicta sunt, quia in hac terrena uita est diuersitas gentium. In summa autem omnes in unum consummamur: et non est ibi uarietas,  quia omnia et in omnibus Christus.

Quod cuncta animalium includuntur genere in arca, quia ex omnibus gentibus et nationibus congregatio sit in Ecclesia: quod etiam Petro demonstratus discus ille significat, quod munda et immunda ibi sint animalia ; sicut in Ecclesie sacramentis, et boni et mali uersantur.

Quod septena sunt munda, et bina immunda, ideo quia boni seruant unitatem spiritus in uinculo pacis, sanctum autem Spiritum in diuina Scriptura in septiformi operatione commendat, mali autem in binario numero schismata faciles et quodammodo diuisibiles ostenduntur.

Quod ipse Ne cum suis octauus numeratur, quia in Christo spes resurrectionis nostre apparuit, qui  octaua die, id est post Sabbati septimam, a mortuis resurrexit.

Quod post septem dies ex quo ingressus est Ne in arcam factum est diluuium, quia in spem future quietis, que septimo die significata est, baptizamur.

Quod preter arcam omnis caro quam terra sustentabat, diluuio consumpta est, quia preter Ecclesie societatem, aqua baptismi quamuis eadem sit, non solum non ualet et salutem, sed potius ualet ad perniciem.

Quod quadraginta diebus et quadraginta noctibus pluit, quia omnis reatus peccatorum in decem preceptis legis admittitur per uniuersum orbem terrarum: qui quatuor partibus continetur, siue ille reatus, qui ad dies pertinet, ex rerum prosperitate;  siue qui ad noctes, ex rerum aduersitate contractus sit, sacramento baptismi abluitur.

Quod Ne quingentorum erat annorum, cum ei locutus est Dominus ut arcam sibi faceret, et sexcentos agebat annos cum in eam fuisset ingressus, significatur sexta etate in manifestatione euangelica, Ecclesiam construendam, quod et secundus mensis anni sexcentesimi, quo intrat Ne in arcam significat, duo enim menses senario numero concluduntur a senario enim numero, et sexaginta cognominantur, et sexcenti et sex millia, et sexaginta millia, et sexcenta millia, et quidquid deinceps in maioribus summis per eumdem articulum numeri in infinitum consurgit. Et quod uigesimus septimus dies mensis commemoratur, ad eiusdem quadrature  significationem pertinet, que iam in quadratis lignis exposita est: sed hic euidentius quia nos ad omne opus bonum paratos, id est quodammodo conquadratos, Trinitas perficit, in memoria qua Deum recolimus, in intelligentia qua cognoscimus, in uoluntate qua diligimus: tria enim ter, et hoc ter, fiunt uiginti septem, qui est numeri ternarii quadratus.

Quod septimo mense arca sedit, hoc est requieuit, ad illam septimam requiem significatio recurrit, qua perfecti requiescunt: ibi quoque illius quadrature numerus iteratur, nam uicesima septima die secundi mensis, commendatum est hoc sacramentum: et rursus uicesima septima die mensis septimi, eadem commendatio confirmata est cum arca requieuit; quod enim promittitur in spe, hoc exhibetur in re.

 Porro quia ipsa septima requies cum octaua resurrectione coniungitur, hoc in sacramento regenerationis nostre, id est in baptismo, altum prozundumque mysterium est, quod quindecim cubitis supercrescit aqua, excedens altitudinem montium. Octo itaque et septem quindecim faciunt: sed octo significant resurrectionem, septem quietem. Hoc sacramentum resurrectionis et quietis transcendit omnem sapientiam superborum, ita ut nullo modo possint indagare scientia sua altitudinem resurrectionis et quietis: et quia septuaginta et septem, et octoginta ab octo dinumerantur, coniuncto utroque numero, centum quinquaginta dies, quibus exaltata est aqua, eamdem commendant nobis atque confirmant altitudinem baptismi in consecrando  nouo homine ad tenendam quietis et consecrationis fidem.

Quod post dies quadraginta emissus coruus, non est reuersus, aut aquis utique interceptus, aut aliquo supernatante cadauere illectus, significat homines immunditia cupiditatis teterrimos, et ob hoc ad ea que foris sunt in hoc mundo ire: aut rebaptizari, quasi aut preter arcam, id est preter Ecclesiam, baptismus prosit, ut occidant et seducant, docere et tenere.

Quod columba emissa, non inuenta requie, reuersa est, ostendit per Nouum Testamentum requiem sanctis in hoc mundo non esse promissam: post quadraginta enim dies emissa est; qui numerus  uitam, que in hoc mundo agitur significat. Denique post septem dies dimissa propter illam septenariam operationem spiritalem, oliue fructuosum surculum retulit: quo significaret nonnullos etiam extra Ecclesiam baptizatos, si in eis pinguedo non defuerit caritatis, posteriore tempore in ore columbe tanquam in osculo pacis, ad unitatem societatis posse perduci. Quod post alios septem dies eadem dimissa, non est reuersa, significat finem seculi, quando erit sanctorum requies, non adhuc in sacramento spei, quo in hoc tempore consociatur, quandiu bibitur quod de latere Christi manauit: sed iam in ipsa perfectione salutis eterne, cum tradetur regnum Deo et Patri, ut perspicua contemplatione incommutabilis ueritatis, nullis ministeriis corporalibus egeamus.

 Quod sexcentesimo et primo anno uite Ne, aperitur arce tectum, quia finita sexta etate seculi reuelabitur absconditum sacramentum atque promissum.

Quod uicesimo septimo die secundi mensis, dicitur sicca fuisse terra, tanquam finita est baptizandi iam necessitas in numero dierum quinquagesimo et septimo: ipse enim est dies secundi mensis, uicesimus septimus, qui numerus ex illa coniunctione spiritus et corporis septies octones habet, uno addito propter unitatis uinculum.

Quod de arca coniuncti exeunt, qui disiuncti ante intrauerant, quia in hoc tempore caro concupiscit  aduersus spiritum, et spiritus aduersus carnem ; postmodum autem, id est in fine seculi, in resurrectione scilicet sanctorum, omnimoda et perfecta pace spiritus corpori adherebit, nulla mortalitatis indigentia, uel concupiscentia resistente.

Dantur eis cuncta animalia in escam, ex quibus sanguis prohibetur manducari, ne uita pristina, quasi suffocata, teneatur in conscientia, sed habeat tanquam effusionem per confessionem.

Quod uero testamentum posuit Deus inter se et homines, atque omnem animam uiuam, ne perderet eam diluuio, arcum scilicet qui apparet in nubibus, qui nunquam nisi de sole resplendet, quia illi non pereunt diluuio, qui in prophetis et omnibus diuinis  Scripturis, tanquam in Dei nubibus agnoscunt Christum.

In hac etate secunda post diluuium plantauit uineam Ne et inebriatus atque nudatus est in domo sua, portans Christi figuram, qui inebriatus est dum passus est, nudatus est dum crucifixus est in domo sua, in gente sua et in domesticis sanguinis sui. Hanc nuditatem, id est passionem Christi, uidens Cham derisit: et Iudei Christi mortem uidentes, subsannauere. Sem uero et Iaphet, tanquam duo populi, ex circumcisione et preputio, credentes, quodammodo passionem Christi uelamento texerunt, id est sacramento honorauerunt: uestimentum enim significat sacramentum, quod dorso imposuerunt,  quasi memoriam preteritorum; quia passionem Christi transactam celebrat Ecclesia, non adhuc spectat futuram. Medius autem frater Cham, id est impius populus Iudeorum, qui nec primatum apostolice tenuit, nec ultimus in gentibus credidit, uidit nuditatem patris, quia consensit in necem Domini Saluatoris: nuntiat fratribus foras, quia per eum manifestatum est quod erat in prophetis secretum; ideoque fit seruus fratrum suorum, facta ipsa gens quodammodo scriniaria Christianorum, baiulans legem et prophetas ad testimonium assertionis Ecclesie, ut honoremus per sacramentum quod numerant illi per litteram. Peccante Cham posteritas eius damnatur, quia plebs Iudaica que Dominum crucifixit,  etiam in filios penam damnationis sue transmisit. Sed et reprobi qui hic delinquunt, in posterum, id est futurum, sententiam damnationis excipiunt.

Nemrod filius Chus, primus nouam imperii cupiditate tyrannidem arripuit, comparatus diabolo, qui superbe intumescens super sidera se exaltare uoluit: quique uenator et deceptor hominum ad mortem in Babel, id est in confusione, regnare non immerito dicitur; ubi confunduntur lingue turrim impietatis superbe edificantium, omnium uidelicet qui ab unitate fidei et integritate confessionis quasi per dissonantiam lingue ad inuicem fecerunt.



AETAS TERTIA AB ABRAHAM AD DAuID USQUE.


 [2185] Tertia mundi etas a natiuitate cepit Abraham patriarche, qui septuaginta quinque annorum cum esset, relicta gente et patria, ad imperium Dei uenit in terram Chanaan, accipiens promissionem nascituri de suo semine Saluatoris, in quo benedicerentur omnes gentes, simul et seipsum in gentem magnam esse futurum : quarum una spiritalis, alter est promissio carnalis . His temporibus adhuc Ninus et Semiramis in Assyriis regnant.

[2271] Abraham annorum octoginta sex genuit Ismel, a quo Ismelite, qui postea Agareni, ad ultimum Saraceni sunt dicti. uixit autem Ismel annos centum triginta septem: interpretatur autem Ismel auditio Dei, populum Iudeorum significans,  eo quod in fine mundi crediturus a Domino exaudiatur. Porro Agar interpretatur aduena uel conuersa, Synagoge gerens personam.

[2285] Abraham annorum centum genuit Isaac: qui primus et solus intra Testamenti ueteris seriem, legitur octaua die circumcisus. Quod non sine magno mysterio priuilegium est filio promissionis donatum. Interpretatur autem Abram pater excelsus, propter priorem scilicet populum Iudeorum: Abraham uero pater multarum, id est gentium, sicut est illud in Apostolo: Qui contra spem in spem credidit, ut fieret pater multarum gentium . uixit autem centum septuaginta quinque annis.

[2350] Isaac annorum septuaginta genuit Esau et  Iacob, patriarchas Idumee et Isrelitice gentis, post quorum ortum uixit annis centum et uiginti: factique sunt omnes anni illius centum octoginta. His temporibus primus apud Argos regnauit Inachus, annis quinquaginta: cuius filius fuit Phoroneus, qui primus in Grecia leges iudiciaque conscripsit, qui et Io, quem Aegyptii mutato nomine Isidem coluerunt. Interpretatur autem Isaac risus,  qui in typo Saluatoris a patre in sacrificio oblatus est.

[2440] Iacob annorum nonaginta genuit Ioseph. His temporibus Serapis et Iouis filius, ut quidam ferunt, Aegyptiorum rex moriens, falso errore in deos transfertur; et Memphis ciuitas in Aegypto conditur ab Ape Argiuorum rege: Sparta quoque a Sparto Phoronei filio Argiuorum regis.

[2480] Iacob annorum centum triginta descendit in Aegyptum, in animabus septuaginta. uixit autem annis decem et septem in Aegypto: factique sunt omnes dies uite illius, centum quadraginta septem anni. Interpretatur autem Iacob supplantator, qui et Isrel uidens Deum: uel melius princeps cum Deo, omnium sanctorum preferens imaginem, qui per  fidem atque munditiam cordis semper uidens Deum. Ioseph annorum centum decem mortuus: cuius ossa tulit Moyses et filii Isrel pariterque ossa fratrum ipsius filiorum Iacob, et portauerunt in terram Chanaan. Hoc tempore Grecia Argo regnante habere segetes cepit, delatis aliunde seminibus.

[2546] Hebreorum seruitus in Aegypto annorum centum quadraginta quatuor. Ut scriptura autem testatur Exodi, habitatio filiorum Isrel qui manserunt in Aegypto fuit quadringentorum triginta annorum: quibus expletis, eadem die egressus est omnis exercitus Domini de terra Aegypti, quorum tamen summam annorum, chronographi a septuagesimo anno et quinto natiuitatis Abraham, quando terram  repromissionis intrauit, computant, sequentes editionem Septuaginta interpretum, que dicit: Habitatio autem filiorum Isrel, qua habitauerunt in Aegypto et in terra Chanaan, ipsi et patres eorum, anni trecenti triginta. Quam necessario sequendam et ipsa Hebraica ueritas ostendit, que narrat Caat, filium Leui, quem natum esse constat in terra Chanaan, uixisse annis centum triginta tribus, et filium  Amram patrem Moysis annis centum triginta septem, et ipsum Moysem octoginta fuisse annorum, tempore egressionis de Aegypto. Quia nimirum horum summam annorum constat quadringentos et triginta implere non posse. Annuit autem horum translationi et Apostolus cum ait: Abrahe dicte sunt promissiones, et semini eius non dicit: Et seminibus, quasi in multis, sed quasi in uno, et semini tuo, qui est Christus: hoc autem dico: Testamentum confirmatum a Deo, que post quadringentos et triginta annos facta est lex, non irritum facit ad euacuandam promissionem . His temporibus, scilicet seruitutis Isrel in Aegypto, Prometheus fuisse scribitur, quem figunt fabule de luto formasse homines. Tunc etiam fratres eius Atlas magnus est astrologus habitus:  Mercuriusque nepos Atlantis multarum artium peritus, et ob hoc post mortem uano errore in deos translatus.

[2645] Hac etiam etate primus Procidus quadrigam iunxit: eodemque tempore Cecrops Athenas condidit, et ex nomine Minerue Atticos Athenienses uocauit. Iste etiam bouem immolans, primus in sacrificio Iouem adorari precepit. Tunc primi chorites Corybantes modulatam in armis saltationem et consonam inuenerunt. Tunc etiam scribitur in Thessalia sub Deucalione factum diluuium, et Phetonis fabulosum incendium.

[2649] Moyses, annis quadraginta eductum ex Aegypto populum Isrel, et de seruitute Aegypti liberatum, rexit in deserto, quorum primo anno tabernaculum  Domino construit, et septem mensibus opus perficiens, mense primo anni secundi, prima die mensis erexit. Per eumdem Moysem Iudei simul cum lege et litteras habere ceperunt. Quinque libri Moysis, secundum Septuaginta seniorum interpretationem, continent gesta annorum trium millium septingentorum triginta. Quot uero annos huius temporis Hebraica ueritas contineat, Ioseph in primo contra Apionem Grammaticum libro ita commemorat: Neque igitur innumera apud nos habentur uolumina inter se inuicem discordantia, sed duo tantum et uiginti sunt libri, qui omnium temporum seriem continent, qui et iuste creduntur diuinitus inspirati. Ex quibus quinque sunt Moysis, continentes leges uite et successionis humane prosapiam,  usque ad ipsius Moysis terminum pertendentes, qui paulo minus a tribus millibus annorum continentiam gerunt. Moysis temporibus templum Delphis construitur: Lacedemon conditur. Moyses centum uiginti annorum moritur. uitis in Grecia inuenitur. His temporibus adeo ingens et grauis estus incanduit, ut sol per deuia transcendens uniuersum orbem non calore affecisse, sed igne torruisse dicatur. Inde ridicula Phetonis texitur fabula.

Iosue annis uiginti sex rexit populum Isrel, ut Iosephus docet; nam Scriptura sancta quot fuerint anni ducatus illius tacet. Eusebius in Chronicis uiginti septem posuit. Primo autem sui ducatus anno Iosue, primo mense, decima die mensis, populum patefacto  Iordanis alueo, in terram repromissionis induxit. Quo uidelicet anno, ut in Chronicis Eusebii reperimus, principium erat quinquagesimi primi iubilei secundum Hebreos, facile inueniri ualet, id est anni bis mille quingenti ab initio mundi erant completi: singulis Iubileorum ordinibus per quinquagenos annos deputatis. Sed nostra inquisitio comperit minorem temporis huius esse summam: constat enim quia mille sexcenti quinquaginta sex ad diluuium usque fuere anni: inde ad Abraham, ducenti nonaginta duo qui septuaginta erat annorum quando promissionem Dei accepit. Promissionis anni quadringenti triginta; ducatus Mosis, anni sexaginta qui profecto numerus non bis mille quingentos, sed septem minus, id est bis mille quadringentos nonaginta  tres annos implent. His temporibus Iosue, primus Erychthonius Atheniensium princeps in Grecia quadrigam iunxit. Iosue centum et decem annorum moritur.

[2757] Othoniel annis quadraginta de tribu Iuda primus Isrel, Deo iubente, iudex constituitur, illum prefigurans qui in tertio tempore mundi tribu Iuda cum gratia ad saluandos populos uenit. Huius temporibus primo filii Isrel seruierunt Chusan Rasataim regi Mesopotamie, octo annis Cadmus regnat Thebis, qui primus Grecas litteras adinuenit. Per idem tempus, primi Linus et Amphion apud Grecos in musica arte claruerunt, Ideique Dactyli ferrum inuenerunt eo tempore.

[2797] Ahoth, anno octogesimo, filius Iera, filii  Gemini, qui utraque manu utebatur pro dextera. Cuius principiis seruiuit Isrel Eglon regi Moab annos decem et octo, donec percusso Eglon liberauit Isrel. Hoc tempore Cyrene ciuitas condita est in Libya. His temporibus fabule ficte sunt de Triptolemo, quod, iubente Cerere, serpentium pennis gestatus, indigentibus frumenta uolando distribuit; de Hippocentauris, quod equorum hominumque fuerint natura permisti; de Cerbero tricipiti inferorum cane; de Phrixo et Helle sorore sua, quod ariete uecti per erem uolauerint; de Gorgone meretrice, que crinita serpentibus fuerit, et aspicientes conuertebat in lapides; de Bellerophonte, quod equo pennis uolanti sit uectus, de Amphione, quod cithare cantu lapides et saxa commouerit.

 [2877] Debora, prophetissa ex tribu Ephraim cum Barac de tribu Nepthalim, annis quadraginta. Cuius initio ducatus oppressit filios Isrel Iabin, rex Chanaan, qui regnabat in Asor annis uiginti, sed occiso ab Isrel, et a Iel uxore Abercinei. Sisara principe militie eius, humiliatus tandem ac deletus est. Hoc tempore Miletus condita. Per idem tempus Apollo medicine artem inuenit. Fabula quoque tunc ficta est de fabro Dedalo, et eius filio Icaro, quod coaptatis sibi pennis uolauerit. Hec etate primus regnat Latinis Picus, qui fertur Saturni filius fuisse.

[2918] Gedeon annis quadraginta ex tribu Manasse. Sub quo seruit Isrel Madianitis et Amalechitis  septem annis; sed Gedeon pugnante liberatur. Urbs Tyrus condita, ante templum Hierosolymorum, annis ducentis et quadraginta. Orpheus Thracius Linusque magister Herculis, artis musice inuentores, clari habentur. Argonautarum nauigatio scribitur.

[2955.] Abimelech, annis tribus regnauit in Sichem. Iste septuaginta fratres suos filios Gedeonis interfecit. Hercules Ilium uastat.

[2958.] Thola, annis uiginti quatuor filius Foa, patrui Abimelech, uir de Issachar, qui habitabat in Sanir montis Ephraim. Priamus in Troia post Laomedontem, regnauit annos tredecim. Fabula ficta de Minotauro, bestia labyrintho inclusa. Bellum Lapitharum et Centaurorum, quos scribit Palephatus  primo de Incredibilibus libro, nobiles fuisse equites Thessalorum,

[2981] Iair, annis duobus et triginta ex tribu Manasse. Per hec tempora Hercules agonem Olympiacum constituit, atque in Libya Anteum occidit, a quo usque ad primam Olympiadem supputantur anni quadringenti triginta.

[3004] Ieptes Galadites, annis sex. Philistini et Amanite deprimunt Isrel; ex quibus Amanite debellantur a Iepte; qui in libro Iudicum ab etate Moysis usque ad semetipsum, ait supputari annos trecentos, uel, ut quidam codices habent, annos trecentos quinque et uiginti. Cuius tempore Hercules quinquagesimum secundum annum agens, ob morbi dolorem sese flammis iniecit. Per idem tempus Alexander  Helenam rapuit, Troianumque bellum decennale surrexit.

[3010] Abesa de Bethlehem, annis septem. Agamemnon imperat Mycenis quinque et uiginti. Cuius anno quindecimo Troia capitur. Amazones arma sumpserunt.

[3017] Aialon Zabulonites, annis decem. Hic cum annis suis decem in Septuaginta Interpretibus non habetur, quorum damno supplendo, Iosue filio Nun, Eusebius Samueli et Sauli, quorum annos Scriptura non dicit, plures annos quam in Iosepho legerat, annotauit, quatenus ab egressu Isrel ex Aegypto usque ad edificationem templi quadringentorum octoginta annorum summam, quam Scriptura predicat haberet.

 [3025] Abdon siue Labdon de tribu Ephraim, annis octo. Cuius anno tertio Troia capta est; et Aeneas ad Italiam uenit. Completis a primo anno Cecropis, qui primus apud Atticam regnauit, annos trecentos triginta quinque. A quadragesimo autem et tertio anno regni Nini Assyriorum regis, computantur anni octingenti uiginti quinque. A mortuo Labdon seruiuit Isrel Philisteis quadraginta annis. Hac etate Carmentis nympha Latinas litteras reperit.

[2025] Samson de tribu Dan, annis uiginti. Ascanius Aenee filius Albam condidit. Ulyssis quoque fabula ficta. Hactenus Iudicum liber tempora signat, habens annos ducentos nonaginta nouem, Iudices autem duodecim; post quos sacerdotes constituti  sunt Latini, qui postea Romani nuncupati sunt, post tertium annum captiuitatis Troie, siue annis tribus. Postquam octauum regnauit Aeneas, ut quidam scribunt, Ascanius annis triginta octo. Ante Aeneam, Ianus, Saturnus, Picus, Faunus, Latinis in Italia regnauerunt per annos circiter centum quinquaginta.

[3046] Heli sacerdos annis quadraginta. In Hebreorum libris, anni quadraginta: in Septuaginta, anni uiginti inueniuntur. Arca Testamenti ab Allophylis capitur. Regnum Sicyoniorum finitur, qui ab Aegialeo usque ad Zeuzippum regnauerunt, per annos nongentos sexaginta duos. Hectoris filii Ilium receperunt, expulsis Antenoris posteris, Heleno illis subsidium ferente. Latinorum tertius Siluius Aenee filius, regnat annis uiginti nouem qui quod post mortem  patris editus, ruri fuerat educatus, et Sylui, et Posthumi nomen accepit, a quo omnes Albanorum reges Syluii uocati sunt.

[3085] Samuel et Saul, annis quadraginta. In Scriptura sacra, ducatus Samuelis quot annis fuerit minime patet; docet tamen Iosephus tredecim annis principatum illius emicuisse. Chronici uero, Samuel et Saul simul annis quadraginta prefuisse signant. In Actibus apostolorum apostolus Paulus ita concionatus ad populum est: Deus plebis Isrel elegit patres nostros, et plebem exaltauit, cum essent incole in terra Aegypti, et in brachio excelso eduxit eos ex ea, et per quadraginta annorum tempus, mores eorum sustinuit in deserto; et destruens gentes septem in terra Chanaan, sorte distribuit eis terram eorum,  quasi post quadringentos et quinquaginta annos; et post hac dedit iudices, usque ad Samuel prophetam; et exinde postulauerunt regem; et dedit illis Deus Saul, filium Cis, uirum de tribu Beniamin, annis quadraginta. Ab hoc tempora prophetarum incipiunt. Lacedemoniorum regnum exoritur; atque Homerus fuisse putatur.

In hac tertia etate mundi, salua ueritate historica, prefigurat in uocatione Abrahe, terram uiuentium Christi populo futuram, nec incolatus nostri longos exitus formidandos, et in Christo Domino semper sperandum, per cuius gratiam uiuendo sempiterna potiemur hereditate; et in semine eiusdem Abrahe, ut stellas celi multiplicari populum Christianum; et in oblatione et sacerdotio eius regale Ecclesie sacerdotium,  et in proprietate nominis ipsius, quod esset in Christo pater multarum gentium per fidem, cum unius tantum gentis pater fuerit per generationem: et in circumcisione carnis, quod corde circumcidendus esset Christianus.

Et in Isaac nato, qui risus dicitur, quod gentium populus qui in Christum de illa serie in carne uenientem irrisum a Iudeis crederent, et agnoscerent illius contumeliosam passionem, suam ueram esse liberationem.

Et in Sodoma et Gomorra, impiarum ciuitatum subuersione, futuri iudicii diem, nec posse euadere statuta supplicia, noxia curiositate propositum sancte conuersationis contemnentes, retroque male uiuendo  respicientes; solosque liberari, quos gratia Christi liberauerit.

Et in immolatione arietis pro Isaac, Christi passionem expressam; et iniuratione Dei quod semen Abrahe in Christo supra numerum extenderetur, et non tantum ex semine carnis, sed fide uocari ad infinitum numerum filios Abraham.

Et ex femore Abraham, carnem Christi uenturam, quando idem Abraham seruo iubet: Pone manum tuam sub femore meo, et iura mihi per Deum celi; ostenditque Christum qui est Deus celi, per uirginem Mariam ex femore suo in carne futurum.

Et in geminis Rebecce duos populos, Christianos et Iudeos, quorum minor Iacob lenis, in ipsa iam pueritia per cocturam rubram lenticule, maiorem  fratrem Esau hispidum supplantans, lenem mitemque signat populum Christianum, qui per cocturam rubram, Passionem scilicet Christi, sanguine rubratam, edaci ac seuienti Iudeo populo, cuius curam gestabat Esau, primatus dignitatem illo uendente suscepit; ille quod nascendo habuit per concupiscentiam perdidit; Christianus per gratiam quod in natura non habuit, acquisiuit. Cui pelles hedorum super brachia, et ceruicem nudam mater aptauit, uesteque primogeniti sui induit, tanquam iam nobis illum figuratum ostendens Christum, qui accepit, non carnem peccati, sed similitudinem carnis peccati, legemque ueteris Testamenti tanquam uestem primogeniti excipiens, non soluerit, sed impleuerit. Post cuius odorem benedicte concurrunt omnes gentes, que  per gratiam Iudeis et primatum, et benedictionem abstulerunt. Iacob quoque, filius Isaac, nepos Abrahe fugiens fratris insidias, in sacramento lapidem quem ad caput habuit dormiens eminus erigens eumque liniens oleo, Christum nobis lapidem angularem consecrauit. Et idem Iacob, claudus effectus in latitudine femoris populum Hebreorum significat claudicaturum. Iudas filius Iacob, cum nuru sua concubuit Thamar, qua intelligitur plebs Iudea, cui de tribu Iuda reges tanquam mariti adhibebantur; unde nomen eius amaritudo interpretatur, quia ipsa Domino fellis poculum dedit.

In duobus filiis Iude duo genera principum qui non recte operabantur in plebe, unum eorum qui oberrat, alterum qui nichil proderat: nec enim sunt  amplius quam duo genera hominum inutilia generi humano: unum nocentium, alterum prestare nolentium, et, si quid boni habent, in hac terrena uita perdentium, tanquam in terram fundentium; unde maior Her interpretatur pellicitus, qualibus tunicis induti sunt primi homines, in penam damnationis sue, dimissi ex paradiso. Sequens Onan interpretatur mestus eorum, id est, quibus nichil prodesse cum habeat unde prodesse possit. In tertio filio Iude, Sela qui interpretatur dimissio eius, significatur tempus ex quo reges plebi Iudeorum ceperunt de tribu Iuda non fieri; quia erat eadem tribus Iude, sed etiam in populo Iude nemo regnabat; propterea Thamar filium Iude maritum non  accipiebat. Isto tempore omne magisterium Iudeorum, et mystica, unde Christi uocabantur, unctio ipsa defecerat. Neque ad mysticam unctionem Herodes pertinet alienigena, qui deficiente ex tribu Iuda principe regio, a Romanis in Iudea regnum acceperat; sub cuius tempore natus est Christus, unctus Sanctus sanctorum oleo exsultationis pre participibus suis, qui ueniens ad oues que perierant domus Isrel, testimonio Ioannis, in aqua usus est; cuius figuram gessit ipse Iudas, cum iret ad tondendas oues in Tamna, quod interpretatur deficiens; iam enim defecerat princeps ex Iuda, atque unctio mystica Iudeorum. uenit autem cum suo pastore Odollamite, cui nomen erat Iras; interpretatur autem Odollamites testimonium in aqua, habens quidem  Dominus testimonium maius Ioanne, propter infirmas tamen oues, hoc testimonio usus est in aqua, nam et ipse Iras, quod nomen illius pastoris fuit, interpretatur fratris mei uisio. uidit omnino fratrem suum Iesum secundum semen Abrahe, secundum cognationem Marie et Elizabeth matris sue; eumdemque Dominum et Deum suum, quem iam salutauerat ex utero, agnouit perfectius ex columba; et ideo tanquam Odollamites, uere testimonium perhibet in aqua. uenit autem Dominus ad oues tondendas, hoc est exonerandas sarcinas peccatorum. Inde Thamar habitum mutat; nam et commutans interpretatur; mutat et nomen, et de Synagoga fit Ecclesia, sed in ea prorsus nomen amaritudinis permanet, non illius in qua Domino  fel ministrauit, sed illius in qua Petrus fleuit amare, nam et Iuda confessio est, confessioni ergo amaritudo misceatur, ut uera penitentia presignetur. Hec penitentia fecundatur Ecclesia in omnibus gentibus; nam et ipse habitus meretricis, confessio peccatorum est; typum quippe Ecclesie gerit Thamar ex gentibus euocate, sedens cum hoc habitu ad portam Enahim, quod interpretatur fontes, currit enim uelut ceruus ad fontes aquarum peruenire ad semen Abrahe: illic enim a non cognoscente fetatur, quia de illa predictum est: Populus quem non cognoui, seruiuit mihi. Accipit in occulto annulum, monile, et uirgam; uocatione signatur, iustificatione decora, glorificatione exaltatur, sed hec adhuc in occulto, ubi fit conceptio sancte ubertatis. Mittitur  meretrici promissus hedus exprobratio scilicet peccati per eumdem Odollamitem, tanquam increpantem et dicentem: Generatio uiperarum; sed non eam inuenit peccati exprobratio, quam mutauit confessionis amaritudo. Post uero publicis signis annuli, monilis, et uirge arguit temere iudicantes Iudeos, quorum iam personam Iudas ipse gestabat, prolatis certissimis documentis sue uocationis, iustificationis et glorificationis. Ostendit uirgam signum passionis, et monile legitime legis, et annulum pignus immortalitatis, quando accusatur a Iudeis quasi adulteratrix legis.

In actionibus quoque Ioseph et Beniamin, Christus et Ecclesia ipsius figuratur. Quorum unus Ioseph a  patre missus, signat Christum a Patre missum ad oues uisitandas, cum fratres in passione, tunica exspoliatum miserunt in lacum; ac uestem eius in sanguine hedi tinctam, sub falsa testatione, patri miserunt; uenditumque gentibus Saluatorem transmiserunt, cui in celo sol, stella ac luna, et in manipulis terra, inferna quoque carceris subderentur, ut ei omne genu flectatur celestium, terrestrium, et infernorum. Cum eodem Ioseph, ad sacramentum Dominice passionis, duo Pharaonis spadones in carcerem detrusi sunt, ut trium crucifixorum numerus suppleretur; e quibus uerus Ioseph Christus, reuelando mysteria unum puniret per debitum supplicium, alterum per indebitam gratiam liberaret. Idem Ioseph post duos annos dierum tertio incipiente, de  carcere educitur; et Christus die tertia a mortuis resurgit. Presentatur Pharaoni; mundo resurrectio declaratur. Data est Ioseph potestas in Aegypto; data est Christo omnis potestas in celo et in terra. Collegit Ioseph per suos frumentum multum; collegit Christus credentium numerum sine numero. Constituit Ioseph horrea per totam Aegyptum; consecrauit Christus per totum mundum Ecclesias. Aperuit Ioseph horrea tempore famis, et ministrauit frumenta populis; aperuit Christus ex horreis suis diuturnam sui corporis prebiturus annonam esurientibus et sitientibus iustitiam. Acquisiuit Ioseph totam Aegyptum Pharaoni; acquisiuit Christus mundum pastum et reconciliatum Patri. uenerunt fratres Ioseph, qui eum uendiderant, fame compulsi, ad  eum; uenerunt et ad Christum Iudei, qui eum crucifixerant, ut eius refecti cibariis, a fame anime liberarentur. Adorant illi, adorant et isti: sicque miris sacramentis, in actione fratrum, actio nobis apostolica premonstratur.

In Beniamin quoque extremo Ioseph fratre et doctor et magister gentium in fide et ueritate, Paulus prefiguratur: cui figurate scyphus argenteus in sacco legis celatur, et trecenti argentei cum quinque stolis optimis dantur.

Et in descensione Iacob in Aegyptum, Christi descensio in mundum; et in multiplicatione seminis eius in Aegypto, in Christo per fidem gentes in toto mundo multiplicande.

In Moyse figura exprimitur Mediatoris, qui mundo  pacem intulit, ut Moyses Aegyptum sabulo abscondit, Christus ex obsessis uirtutem diaboli expellendo cohibuit. Quod idem Moyses uxorem filiam sacerdotis Madian accepit, mediatorem ex alienigenis sumere coniugem significat et Ecclesiam. Quod idem pastor ouium, mediatorem signauit pastorem bonum ouium in carne futurum: qui ex hoc mundo quasi ex Aegypto oues suas colligendo, in unum ouile Ecclesie congregaret. Superantur magorum prestigia,  serpensque Moysi uorauit serpentes eorum magorum: uirga Christi, doctrina, qua omnium paganorum hereticorumque dogmata consumuntur.

In Aegypto decem plagis mundus feritur: in occisione agni, Christi immolatio: et in figura Pasche, Christi transitus ad Patrem. In mari Rubro baptismus Christi sanguine rubratus. In manna, panis celestis. Christus expressus in extensione manuum Moysi, signo crucis expugnari inimicos. Date leges in monte, Christi mandata seruari in spiritali altitudine, in tabernaculo, Christi Ecclesiam.

In Aaron sacerdotio, nouum in Christo sacerdotium: In sacrificiis omnibus, Christum figuratum. In uarietate leprarum, hereseon uel errorum uarietates, in escis mundis et immundis, eleemosynis munda  omnia fieri. In Aegypti escis desideratis, Christum manna fastidisse, et uoluptatibus illicitis concupiscentias prestitisse. In uirga Aaron germinante confirmationem Sacerdotii Christi. In eneo serpente, Christi morte ubique in ore fidelium sonante, uirulentiam uirorum perimendam, et a percussione diaboli, fide mortem Christi aspicientes sanandos. Et in bis per ussa petra sacramenta passionis Christi mirabili opere distincta. Et in uacca rufa, cuius cinis in aquas lustrationis proiicitur, mysterium nostre redemptionis et salutis plenissime expressum.

In sepultura Moysi occultata, litteram legis; et carnales obseruationes occulendas.

In Iesu Naue principatu sequente, Dominum Christum in Nouo Testamento uerum ducem et principem  futurum, et ciuitates mundi destructurum, ac ereas potestates debellaturum, ac omnem idololatriam penitus abluturum, et omnis generis uitia expugnaturum.

Debora in typo Ecclesie hostem superauit. Gedeon gratiam Christi abundantem commendauit, et quod fide, trinitatis hostes essent superandi, ac martyria appetenda actis suis insinuat. In Abimelech concubine filio, heretici. In Iephte filia uirgine, carnis Christi immolatio uirginis et in resurrectione totius corruptionis absorptio. In Samson Nazareo, Christus Dominus fortis in capite; in ligatione ipsius a meretrice muliere, Christus Dominus, quod Iudeorum uincula omnia potentialiter dirumperet. In Ruth, Ecclesia ex gentibus, Iudeis illudens.  In Samuele, Christus Dominus dux, sacerdos et propheta, sacerdotes arguens, et Synagogam ueterem nouo sacerdotio Christi in gratia Noui Testamenti permutans.

Clauditur hec tertia etas Patriarcharum actis, et legis sacramentis, ac iudicium figuris, uenerabiliter insignis, in repulsione et abiectione Saulis, continens annos nongentos quadraginta.



AETAS QUARTA A DAuIDIS REGNO AD TRANSMIGRATIONEM HEBRAEORUM BABYLONIAM.


 [3125] Quarta etas mundi. Dauid primus ex tribu Iuda rex, annis quadraginta. Latinorum quintus, Siluius, annis quinquaginta. Codrus sponte se hostibus offerens, interimitur. Ephesus condita ab Andronico. Carthago condita est a Didone filia Carchedonis Tyrii, anno centesimo quadragesimo tertio post Troianum excidium; prophetantibus in Iudea Gath, Nathan et Asaph.

[3165] Salomon, filius Dauid, annis quadraginta. Qui quarto regni sui anno, mense secundo, templum Domino edificare cepit in Ierusalem, collectis ab egressu Isrel ex Aegypto annis quadragentis octoginta: quod in figuram uniuersi temporis quo in hoc seculo Christi edificatur Ecclesia, que in futuro perficitur septem annis, et septimo mense anni octaui dedicauit. Latinorum sextus, Alba Siluius,  Aenee filius, regnat annis octoginta octo. Regina Sabba uenit audire sapientiam Salomonis.

[3205] Roboam, filius Salomonis, annis sexdecim. Sub quo Ieroboam de tribu Ephraim separauit decem tribus a domo Dauid, et a Domino, in figuram hereticorum qui suos sequaces a Christo et Ecclesia segregant. Huius quinto anno Sesac rex Aegypti, ueniens Hierosolymam, templum spoliauit. Latinorum septimus Aegyptas Siluius, Albe superioris regis filius, regnauit annis uiginti tribus. Samus condita, et Smyrna in urbis modum ampliata. Sybilla Erithrea illustris habetur.

[3882] Abia, filius Roboam, annis tribus. Hic pugnantem contra se Ieroboam superauit, occisis de exercitu eius millibus quingentis, eo quod sperasset  in Domino. Sub quo Hebree gentis pontifex maximus Abimelech insignis est habitus.

[3885] Asa, filius Abia, annis quadraginta et uno. Ab hoc conductus Benadab rex Syrie Damasci contra Isrel, percussit omnem terram Nephtalim. Prophetabant in Iudea Achias, Eliu, Amos, Iel, et Azarias. Latinorum octauus Capys Siluius Aegypti, superioris regis filius, regnat annis uiginti septem. Asa idola destruit, templum mundat. Egredientem contra se Zaraa Aethiopem cum suo sternit exercitu. Amri Rex Isrel emit montem Samarie, a Somer, duobus talentis argenti, et edificauit eam. Achiel de Bethel, Iericho instaurat.

[3926] Iosaphat annis uiginti quinque. Elias, et  Eliseus, et Abdias, Azarias, et Micheas prophetabant. Elias Thesbites, tres semis annos pluuiam continuit, propter peccata Achab, et populi Isrel, et inter cetera magnalia Eliseum filium Saphat, qui erat de Abel Maula, pro se unxit prophetam. Latinorum nonus Carpentus Siluius, superioris regis Capys filius, regnauit annis tredecim. Post quem filius eius Tiberius decimus, annis octo. Iosaphat fecit rectum coram Domino.

 [3951] Ioram, filius Iosaphat, annis octo. Elias curru igneo rapitur, quasi usque in celum; et Eliseus, heres prophetie derelictus, primo miraculo aquas Iericho sanat. In diebus Ioram recessit Edom. ne esset sub Iuda, et constituit sibi regem. Ambulauit autem Ioram in uiis domus Achab; filia quippe Achab erat uxor eius.

[3959] Ochozias siue Azarias anno uno. Ionadab filius Rechab clarus habetur. Azariam cum filio suo Ioas, et nepote Amasia, ob enormitatem scelerum, et quia nec patrem filiumue quispiam eorum bonum habebat euangelista Mattheus a Domini Saluatoris genealogia secludit.

[3960] Athalia, mater Azarie, annis septem. Que uidens interfectum ab Iehu rege Isrel filium suum  Azariam, interfecit omnem stirpem regiam domus Ioram, preter solum Ioas filium Azarie, quem Iozabeth uxor Ioiade pontificis furata est de medio filiorum regis, cum interficerentur. Ioiada pontifex, qui solus post Moysen uixisse annos centum triginta perhibetur.

[3967] Ioas, filius Azarie, annis quadraginta. Iste bono principio et fine usus pessimo, in principiis suis templum innouauit. In extremis inter cetera facinora, Zacariam quoque filium Ioiade tutoris quondam ac regnificatoris sui, inter templum et altare lapidare precepit; quem ob meritorum gratiam Dominus in Euangelio filium Zacarie, id est benedicti Domini, cognominat. Lycurgus legislator Apollinis oraculo insignis habetur. Latinorum duodecimus  Aremulus Siluius. Agrippe superioris regis filius, regnauit annis decem et octo, qui presidium Albanorum inter montes, ubi nunc Roma est, posuit. Cuius filius fuit Iulius proauus Iulii Proculi, qui cum suo populo Romam commigrans, fundauit Iuliam gentem.

Amasias, filius Ioas, annis uiginti nouem. Eliseus propheta defunctus sepelitur in Samaria. Azahel rex Syrorum afflixit Isrel.

[4047] Latinorum decimus tertius, Auentinus Siluius Aremuli superioris regis maior filius, regnauit annis triginta septem; atque in eodem monte qui nunc pars Urbis est, mortuus ac sepultus, eternum loco uocabulum dedit. uienna urbs condita a uenerio  Africe exsule, inde nominata, ut Liuius in Annalibus scribit, quod biennio perfecta fuerit, primum Bienna, postmodum b subtracta, addita u, uienna nuncupata. Quam postea Romani, Senatu composito qui Gallias disponeret, Senatoriam appellare uoluerunt. Inde post aliquot tempora, quinque legionibus in ea compositis, quinque castris in circuitu eam insignem fecere; ac publica horrea et cellaria totius militie ibi constituerunt. Ex nominibus autem tribunorum  Iulii Cesaris, nomina castris imposuerunt Crappum, Eumedium, Sospolum, Quiriacum, Pompetiacum.

[4076] Azarias, qui et Ozias, filius Amasie, annis quinquaginta et uno. Assyriorum tricesimus sextus, Tonosconleros, qui uocatur Grece Sardanapalus, qui Tharsum atque Anchialem condidit, et in prelio uictus ab Arbace Medo, semet incendio concremauit. Usque ad id tempus fuisse reges Assyriorum historie referunt; et fiunt simul anni a primo anno Nini Regis Assyriorum, mille centum et sexaginta quatuor. Arbaces Medus, Assyriorum imperio destructo, regnum in Medos transtulit. Deinde multis preliis undique scatescentibus, per uarios euentus ad Scythas Chaldeosque, et rursum ad Medos parili uia rediit. Latinorum decimus quartus,  Procas Siluius, Auentini superioris regis filius regnauit. Post quem Amulius Siluius. Hesiodus peta claruit, atque Phidon Argius mensuras et pondera reperit. Per idem tempus olympias prima constituitur. Macedonum regnum inchoat, primum habens regem Cananum. Lacedemoniorum reges deficiunt; Lydorum incipiunt. Osee, Amos, Isaias, et Ionas in Iudea prophetant.

Ioathan, filius Ozie, annis sexdecim. Olympias prima ab Eliensibus constituitur. Remus et Romulus generantur, matre et Ilia. Ioathan, inter cetera uirtutum bonarum opera, portam domus Domini sublimissimam edificauit, que in Actibus Apostolorum Speciosa uocatur.

 [4103] Achaz, filius Ioathan, annis sexdecim. Ab hoc conductus Theglatphalasar rex Assyriorum, Rasin regem, Syrie interfecit, et habitatores Damasci transtulit Cyrenem.

Roma condita in monte Latino, undecimo Kal. Maii a geminis Remo et Romulo filiis Rhee Syluie, que erat filia Numitoris fratris regis Amulii, uirgo uestalis, sed constuprata. Consualibus ludis Sabine rapte, anno ab Urbe condita tertio. Remus a Fabio Romuli duce occisus.

[4119] Ezechias, filius Achaz, annis uiginti octo. Huius anno sexto Salmanasar rex Assyriorum, capta Samaria, transtulit Isrel in Assyrios, atque in Iudea Samaritas accolas misit. Cuius regnum a primo Ieroboam steterat annis trecentis sexaginta.  Hoc tempore Romulus primus milites ex populo sumpsit, centumque a populo nobilissimos uiros elegit qui ob etatem, senatores, ob curam et sollicitudinem reipublice, patres uocati sunt. Mortuo Romulo, qui triginta septem annos regnauit, per quinos dies Senatores rempublicam rexerunt; atque unus expletus est annus.

Post quos Numa Pompilius, annis quadraginta et uno; qui Capitolium a fundamentis edificauit.

[4147] Manasses, annis quinquaginta sex. Hic ob scelera sua catenatus et compenditus, in Babyloniam ducitur; sed ob penitentiam et preces, restituitur in regnum. Numa Pompilius, primus uestales uirgines instituit, duosque menses, Ianuarium et Februarium  decem mensibus anni adiecit. Sibylla Samia claruit.

Romanorum tertius, Tullus Hostilius, regnauit annos triginta duos, qui primus regum Romanorum purpura et fascibus usus est; adiecto monte Celio et urbem ampliauit.

[4203] Amon, filius Manasse, annis duobus, in Hebraica ueritate; in Septuaginta legitur regnasse duodecim. Histrus ciuitas in Ponto condita. Amon a seruis suis interficitur.

[4205] Iosias, filius Amon, annos triginta unum. Hic mundata Iudea et Hierusalem templo etiam innouato, post abiectas idololatrie sordes, pascha Domino celeberrimum facit decimo octauo anno regni sui; et cum Nechao Aegyptiorum rege congressus,  occiditur in campo Mageddo, que nunc Maximianopolis uocatur. Thales Milesius, primus physicus clarus habetur. Prophetabant in Iudea, Ieremias, Oldas, et Sophonias. Romanorum quartus Ancus Martius, Nume ex filia nepos, regnauit annis uiginti tribus, qui Auentinum montem et Ianiculum Urbi addidit, et supra mare, decimoquinto ab Urbe miliario Hostiam condidit. Post quem Tarquinius Priscus, annis triginta septem; qui circum Rome edificauit, numerum senatorum auxit; Romanos ludos instituit, muros et cloacas edificauit. Capitolium exstruxit. In Hebreo, uiginti et uno annis regnasse Iosias: in Septuaginta Interpretibus, triginta tribus legitur. Sed et Eusebius inter regnum eius et Ioachim, alium de suo adiecit annum, propter menses  bis terrenos quibus Ioachaz uel Ioachim regnauerunt. uerum quid ueritas habeat Ieremias pandit, qui se a decimo tertio anno Iosie usque ad annum quartum Ioachim, uiginti tribus annis prophetasse perhibet; et Nabuchodonosor quarto anno Ioachim regnare cepisse; decimo nono autem anno regni eius, Hierusalem fuisse destructam.

[4259] Ioachim, filius Iosie, annis undecim. Post Iosiam regnauit Ioachaz mensibus tribus; quem Nechao uinctum ducens in Aegyptum, Ioachim constituit regem. Huius anno tertio Nabuchodonosor, capta Ierusalem, et plurimis captiuatis, in quibus erant Daniel, Ananias, Azarias, Misel, partem uasorum templi Babyloniam transfert. A quarto Ioachim anno Scriptura regnum Nabuchodonosor computat:  quia ex eo non solum Chaldeis, et Iudeis, sed et Assyriis, Aegyptiis, Moabitis, aliisque innumeris gentibus incipit regnare.

Ioachim, qui et Iechonias, filius Ioachim, mensibus tribus ac diebus decem. Hic circumdata a Chaldeis Ierusalem, exiit ad regem Babylonis, et mater eius, et ductus est in Babylonem cum populo suo anno octauo regni Nabuchodonosor.

[4347] Sedechias, annis undecim, qui et Mathan, filius Iosie. Huius anno undecimo, regis Babylonis nouenario. Iudea captiuata in Babyloniam, et templum Dei incensum, edificationis sue anno quadringintesimo tricesimo. Qui autem reliqui fuerant Iudei, transfugerunt in Aegyptum qua post annos  quinque percussa a Chaldeis, in Babyloniam sunt et ipsi transmigrati. Secundum Septuaginta interpretes anni computantur ab edificatione templi, quadringenti quinquaginta quatuor. Per idem tempus Sapho mulier in diuerso pemate claruit; Solon leges Atheniensibus dedit.

In hac quarta etate, in Dauid manu forti, paruo in fratribus uncto, regis nostri Christi Sacramenta figurantur. Qui pastor ouium, unctus a Deo Patre, de ore leonis diaboli, et Petrum negantem, et latronem eripuit confitentem. Cuius citharam, si respicias resonantem, quam ligno crucis carnis membrorumque suorum chordis aptatam plectro dum tangit sancti Spiritus, omne animal replet benedictione, et diabolum de cordibus fugat iniquorum, pro quibus  in cruce orauit. Qui aduersus magnum hostem uerum Goliath pugnaturus, sapientiam huius mundi, tanquam illa arma Saul reiiciens in quinque lapidibus, stulta mundi elegit, ut confundat fortia. Ex quinque enim libris legis Moysis, unus lapis predictis fundibulo carnis locatus, manu forti expressus, totam diaboli superbiam elisit, suoque peremit gladio, dum mortem ex morte occidit. Ex cuius uictoria inimici Iudei inuidiam conceperunt, et pro dilectione odium retribuerunt.

Quod idem Dauid per latebras montium, per speluncas ac deserta inimico persequente discurrit, membrorum suorum ac martyrum persecutiones expressit.

Quod inimico suo pepercit, pinnam chlamydis eius  abscindens, figuras quod hostibus suis dum abscidit uitium magnum superbie parcit, ne dentur eterne occisioni.

Quod declinans persecutoris insidias, fugit in Geth; sic Christus seuientibus Iudeis subtrahens se gentibus dedit.

Arreptitium idem se simulans, dum saliue illius in barbam decurrunt, Christi firmitatem sapientia conditam, et sacratissimum corpus ipsius in sanctificato pane gestatum manibus suis presbyteri mysterio nobis insinuat.

Idem Dauid dolet occisum inimicum Saul: quia et Christus suos plurimum dilexit inimicos.

Ad Dauid unctum totus colligitur Isrel; ad Christum ut promissum est totus colligitur mundus.

 In Dauid Christus ille desiderabilis omnibus gentibus quasi in solatium deambulans, quia in sole posuit tabernaculum suum, adamauit Ecclesiam super tectum se lauantem, id est, emundantem se a sordibus seculi, et domum luteam spiritali contemplatione transcendentem atque calcantem: et inchoata cum illa prime conuentionis notitia, postea ab ea penitus separatum diabolum occidit, eamque sibi perpetuo connubio copulauit.

Dauid senili etate confecto Abisac uirgo, que eum calefaceret, applicatur: senio urgente mundo, uerus Dauid Christus sibi uirginem calentem fide applicat Ecclesiam.

In Salomone pax nostra, qui est Christus expressus,  in quo sapientia Christus, ueniens mittere gladium in terram, hereticorum fraudem remouens uere matri Catholice uti paruulum non diuisum, uiuum reddit statum; nec uult propter iurgium hereticorum scindere et dimidiare filium qui ex uiuis lapidibus domum construens, unum ex omnibus fidelibus templum fecit: ad quem uisendum sapientiamque eius audiendam, regina Saba, id est Ecclesia, a finibus terre uenit. Uniuersa itaque que de Salomone, uel ab eo prophetice gesta sunt recte Christo Domino consignantur. Ne quis autem putaret in Salomone cuncta impleta que prophetice de Christo dicebantur, in senectute deprauatus, sapientiam diuino iudicio amisit, ut in Christo Domino omnia illa que signata fuerant, seruarentur. Ceterum  fornicatus mente et corpore, Domino se deserente, male obiisse uidetur: metuendum exemplum posteris relinquens, ne felicitate huius uite turbati, Christum deserant; quod est suorum eterna felicitas.

In diuisione regni, ac totius populi pene Isrelitici a domo Dauid, hereticorum et schismaticorum ostenditur figura.

In Elia Christus; qui per figuram uespere seculi ut uitulus immolatus, sacerdotes omnes idololatrie cum ipso errore simul exstinxit, replens terram gratie pluuia, qua fames fidelis anime repellatur.

Quod eidem Elie in eremo constituto corui panem mane et carnes uespere ministrant, figura totius corporis  Domini monstratur: quia primum in preceptis panem, postea carnem Dominice passionis ex ligno crucis decoctam Iudei tetri colore gentibus ministrarunt.

Tribus temporibus etiam et dimidio temporis in tribus annis et sex mensibus celestis pluuia Dei alto iudicio negatur eis, qui carnem eius non comedentes neque eius sanguinem bibentes, redempti ab eius corpore inueniuntur alieni.

Elias pastus a uidua, Christus misericordie opera suscipiens, et recompensans in Ecclesia, que adhuc uidua in agro sacrarum Scripturarum per duo ligna crucis, duo precepta colligit, ut sibi filiisque in tempore famis consulat.

In Eliseo etiam duplex spiritus Elie discipulorum  chorus Christi, Spiritum sanctum duplo munere accipiens.

In mortuo suscitato, genus humanum per Christum afflatu gratie suscitatum, quem lex nullo modo suscitare ualuit.

Iordanem Eliseus eodem spiritu operante transit; quo noster Dominus iehsu eumdem fluuium suo in Baptismo consecrauit.

Insultant pueri Eliseo, et a bestiis sunt lacerati: insultant Iudei Christo, et a Romanis uel malignis spiritibus sunt peruasi. Naaman Eliseus septies lauari, ut purgaretur a lepra, in Iordane iubet: septiformis gratie spiritu mundari a uitiis animam, quibus interior exteriorque homo polluitur, signat:  quod etiam aqua psa demonstrat qua tinguntur consecrati, in nomine Patris et Filii et Spiritus sancti.

Giezi puer prophete munera Naaman accipiens, et per hoc maculis lepre respersus, hereticos ostendit, qui uenditantes uelut expiationes peccatorum, qui quoque maculis, quibus ipsi fuerant aspersi supplentur.

In Ezechie regis signo Christi descensus, qui est Sol iustitie; et etiam inferna misericorditer penetrantis figura presignatur: qui etiam docet nos in bono nunquam prosperitatis efferri.

 In Iosie actibus, Christus uerum pascha nobis factus aperte expressus, Ecclesiam suam mundans et expurgans, pro qua mortuus est. Cuius filii ob meritum culpe in captiuitatem ducti, qui gratiam Christi in uacuum ducunt, designant: et precepta Christi uelut Ieremie paruipendentes, diabolo uelut Nabuchodonosor, captiui uitiis traduntur. Concluditur autem hec etas quarta mundi a Dauid usque ad transmigrationem in Babyloniam, continens annos quadringintos septuaginta.



AETAS QUINTA AB EADEM TRANSMIGRATIONE AD CHRISTUM SALuATOREM NOSTRUM.


 [4271] Quinta mundi etas cepit ab extremo excidio regni Iudaici, quod iuxta prophetiam Ieremie septuaginta annis permansit, anno decimo quarto, postquam percussa est ciuitas, qui est uicesimus quintus annus transmigrationis regis Ioachim, cum quo Ezechiel captiuatus est: ipse Ezechiel in uisionibus Dei adductus in terram Isrel uidit renouationem ciuitatis ac templi, ceremoniarumque eius. uastata Iudea Chaldei non ut Assyrii in Samariam alios miserere colonos, sed desertam reliquere terram, donec post annos septuaginta in eam Iudei redirent. A sacerdotibus ignis ab altari holocaustomatis sublatus et absconditus in puteo post septuagesimum regressionis annum assumitur, inuentus uiuus. Romanorum sextus Seruius regnauit annos quadraginta  quatuor, qui tres montes Urbi addidit: Quirinalem, Esquilinum, uiminalem; fossas circum muros duxit. Post Nabuchodonosor, qui, teste Scriptura sacra, uiginti quinque post euersam Ierusalem uixit annis, Euilmerodach filius eius regnauit annis decem et octo; post quem Egesar filius eius, annis quadraginta. Cui successit frater eius Laborsodach, mensibus nouem. Hoc defuncto ad Balthasar qui Naboan nuncupatur, transiit imperium. Qui cum iam septemdecim regnaret annos, capta est a Cyro Persarum et Dario Medorum rege Babylonia, discedente Arbace prefecto in Medos, a quo primum Babylonia dehonorata fuerat. Partem regni penes se retinuere Chaldei, qui Babyloniam sibi aduersum Medos uindicauerunt, unde factum est ut Nabuchodonosor,  ceterique post eum usque ad Cyrum, reges, quamuis Chaldeorum uiribus potentes, et Babylonie nomine clari legantur, in numero tamen et cardine regum non habentur illustrium. Darius autem Astyagis filius, qui Babyloniam destruxit, cum Cyro cognato suo agebat annum sexagesimum secundum, quando Babylonia fuit inuasa. Quique Danielem prophetam sumens, ad se in Mediam duxit, et omni eum honore celebrauit. Huius Darii Daniel ipse ita meminit, dicens: In anno primo Darii filii Assueri de semine Medorum, qui imperauit super regnum Chaldeorum.  Ego Daniel intellexi in libris numerum annorum, de quo factus est sermo Domini ad Ieremiam prophetam, ut complerentur desolationis Ierusalem septuaginta annis. Eusebius in Temporum libris triginta annos ab euersione Ierusalem usque ad initium Cyri regis Persarum; Iulius autem Africanus septuaginta computat. Porro Hieronymus in Expositione prophete Danielis ita dicit: Tradunt Hebrei huiusmodi fabulam usque ad septuagesimum annum, quo Ieremias captiuitatem Iudeorum dixerat esse soluendam, de quo et Zacarias in principio uoluminis sui loquitur, irritam putans Dei pollicitationem Balthasar, falsumque promissum uersus in gaudium, fecit grande conuiuium, insultans quodammodo spei Iudeorum, et uasis templi; sed statim  ultio consecuta est. Danielis omnis prophetia mysteriis licet sit plena, quedam tamen pars eius ita claritate elucet, ut etiam tempus signet quando uenturus esset ipse Saluator et Dominus. Septuaginta hebdomadas breuiatas esse, Gabriel angelus in populo eius eidem Danieli reuelauit, ut adduceretur iustitia sempiterna, et impleretur prophetia, et ungeretur Sanctus sanctorum. Beatus Hieronymus labore ingenioque magno per supputationes annorum regum Babylonie, septuaginta hebdomadas usque ad nostri Redemptoris natiuitatem, annis quadringentis nonaginta perduxit, seiungens septem in restaurationem templi hebdomadas quinquaginta septem usque ad Domini natiuitatem et passionem ipsius, et unam uastationis que facta est a uespasiano duce cum Tito  filio eius. Duodecim sane sunt prophetice uisiones eiusdem Danielis, sed in Hebreo decem tantum reperiuntur. Pythagoras per idem tempus, philosophus et Arithmetice inuentor clarus habetur.

[4292] Persarum primus Cyrus regnauit annos triginta. Hic, ut compleretur uerbum Domini ex ore Ieremie, primo sui regni anno, laxata Hebreorum captiuitate, quinquaginta ferme hominum millia regredi fecit in Iudeam restituens eis uasa templi Domini aurea et argentea quinque millia quadringenta. Qui congregati in Ierusalem, mense septimo edificauerunt altare, et  a primo die mensis eiusdem ceperunt offerre holocaustum Domino. Anno autem secundo aduentus sui, mense secundo, templi fundamenta iecerunt; anno incensionis eius, iuxta Africanum, septuagesimo secundo; iuxta autem Chronica Eusebii, trigesimo secundo; sed impedientibus Samaritanis, intermissum est opus usque ad annum Darii secundum, qui etiam in regno Assueri et Artaxerxis scripserunt accusationem aduersum Iudeos; et rescripsit Artaxerxes me edificaretur Hierusalem. Romanorum septimus Tarquinus regnauit annis triginta quinque; qui causa Tarquinii iunioris sui filii qui Lucretiam corruperat, regno expulsus est.

[4322] Cambyses, Cyri filius, annis octo. Hic deuicta Aegypto cunctam eius religionem abominatus,  ceremonias eius et templa deposuit; Babylonem in Aegypto edificauit. Hunc aiunt Hebrei secundum Nabuchodonosor uocari, sub quo Iudith historia scribitur.

Fratres magi, mensibus septem. iehsu sacerdos magnus et princeps gentis: Zorobabel, et Aggeus, Zacarias, et Malachias prophete clari habentur.

[4330] Darius annos triginti sex. Inter Darium et Cambysem regnasse duos fratres magos in libris Chronicorum reperimus; uerum B. Hieronymus in expositione Danielis scribit, post Cambysem, Smerdem magum regnasse, qui Pantaptem filiam Cambysis duxit uxorem. Qui cum a septem magis fuisset occisus, et in loco eius Darius suscepisset imperium, eadem Pantapte nupsit Dario, et ex eo Xerxem  filium genuit. Secundo anno Darii, septuagesimus captiuitatis Hierusalem annus impletur, ut uult Eusebius, testem adhibens Zacariam prophetam, apud quem secundo Darii anno loquitur angelus: Domine exercituum, usquequo tu non misereberis Hierusalem, et urbium Iuda quibus iratus es? Iste septuagesimus annus est . Sexto Darii anno templi edificatio completur, die tertia mensis Adar, qui est quadragesimus sextus annus ex quo eius sub Cyro templi fundamenta sunt iacta; unde in Euangelio dicunt Iudei: Quadraginta et sex annis edificatum est templum hoc . Ceperunt autem edificare anno secundo Darii, mense sexto, die uigesima quarta; et anno sexto, ut dictum est, et mense duodecimo, tertia die compleuerunt. Ex quo apparet  opus templi et antea non parua ex parte peractum; annos autem septuaginta a destructione illius usque ad perfectam restaurandi licentiam esse computandos.

Pulsis urbe regibus, qui imperauerant annis ducentis quadraginta quatuor, uix usque ad duodecimum lapidem Roma tenebat imperium. Rome post exactos reges primum consules a Bruto esse ceperunt; deinde tribuni plebis ac dictatores, et rursum consules semper obtinuerunt, per annos ferme quadringentos sexaginta quatuor usque ad Iulium Cesarem, qui primus singulare arripuit imperium, Olympiade centesima octogesima quarta.

[4360] Xerxes, filius Darii, annis uiginti. Hic Aegyptum, que a Dario discesserat, capit, et aduersus  Greciam pugnaturus, septingenta millia armatorum, et trecenta de auxiliis, rostratas autem naues mille ducentas; onerarias autem tria millia numero habuisse narratur; et tamen uictus, ad patriam refugit. Pindarus, Sophocles et Euripides tragediarum scriptores, celebrantur insignes. Inter eruditos quoque historiarum scriptores, Herodotus, et Zeusis pictor agnoscitur. Arrabanus, mensibus septem, Socrates nascitur.

Artaxerxes, qui et Longimanus annis quadraginta. Huius anno septimo, prima die mensis primi, Esdras sacerdos et scriba legis Dei ascendit de Babylone cum epistola regis, et in prima mensis quinti uenit in Hierusalem cum uiris mille septingentis. Et inter alia strenue gesta castigauit filios transmigrationis  ab uxoribus alienigenis. Eiusdem anno uicesimo, Neemias pincerna de Susis castro adueniens, murum Ierusalem quinquaginta duobus diebus restituit, et ducatum genti duodecim annis prebuit.

Hucusque diuina Scriptura temporum seriem continet. Que uero posthec apud Iudeos sunt gesta, de libris Machabeorum, et Iosephi, atque Africani scriptis exhibentur, qui deinceps uniuersam historiam usque ad Romana tempora persecuti sunt. Et quidem Africanus in quinto Temporum uolumine, huius temporis ita meminit; mansit itaque imperfectum opus usque ad Neemiam, et uigesimum quintum annum regis Artaxerxis. Quo tempore regni Persarum, centum et quindecim, anni fuerant euoluti. Captiuitatis autem Ierusalem centesimus quinquagesimus  et quintus annus erat; et tunc primum Artaxerxes iussit muros extrui Ierusalem; operi prefuit Neemias, et edificata est platea, et muri circumdati; et ex illo tempore si numerare uelis, septuaginta annorum hebdomadas usque ad Christum poteris inuenire. Xerxes menses duos, postquam Sogdianus menses septem. Hippocrates medicus clarus habetur, et Democritus agnoscitur. Quo tempore Galli Senones et uiennenses, Martis et uictorie templum ad orientem urbis uienne constituunt.

[4428] Darius cognomento Nothus, annis uiginti et octo. Aegyptus recessit a Persis. Reuersis de captiuitate Iudeis, non reges, sed pontifices prefuerunt usque ad Aristobulum, qui cum dignitate pontificis  etiam regale sibi cepit usurpare uocabulum. Plato nascitur.

[4446] Artaxerxes qui cognominatus est Mnemon, Darii et Parisatis filius annis quadraginta. Sub hoc rege uidetur historia Esther completa; ipse quippe est qui ab Hebreis Assuerus, a Septuaginta interpretibus Artaxerxes uocatur. Athenienses quatuor et uiginti litteras habere ceperunt; ante enim tantum sexdecim habebant. Galli Senones, duce Brenno, exercitu copioso Romam inuadunt, et incensam sex mensibus uastauerunt. Uniuersam iuuentutem, quam constat uix mille hominum tunc fuisse, in arce Capitolini montis, latitantem obsidione concludunt; ibique infelices reliquias fame, peste, desperatione,  formidine terrent, subigunt, uendunt. Nam mille libras auri discessionis pretium paciscuntur; tribuni militares pro consulibus esse ceperunt. Carthaginensium bellum formidolosissimum inchoatum, Liuio consule. Nauale prelium cum Annibale seniore commissum. Triginta et una naues Annibalis capte, uiginti merse, tria millia hominum occisa, septem millia capta. Annibal scapha subductus aufugit. Caio Aquilino Floro, Lucio Cornelio Scipione consulibus, Hannone in locum Annibalis imperatore subrogato, nauali prelio uictus, exercitu amisso, ipse Hanno confertissimis hostibus se immiscuit, ibique occisus est. Annibal senior a Carthaginensibus iterum imperator, infeliciter cum Romanis nauali prelio congressus, et uictus, seditione suorum lapidibus coopertus  interiit. Carpeno imperatore, et Hannone classi prefecto, iterum Carthaginenses conserto prelio cum Romanis, sexaginta et quatuor naues perdiderunt. Trecenta et eo amplius castella populata. Manlio consule, septem et uiginti millia captiuorum eum ingentibus spoliis ex Africa Romam missi. Serpens mire magnitudinis centum uiginti pedum, haud procul a flumine Bagada, in Africa a Regulo consule occiditur. Asdrubale et Amilcare imperatoribus, Regulo consule, atrocissimum bellum gestum in quo cesa sunt Carthaginensium decem et septem millia, capta quinque millia. Elephanti decem octo abducti. Oppida octoginta et duo in deditionem cessere. Carthaginenses Hispanorum, Gallorum, sed et Grecorum auxilio comparato, Xanthippo Lacedemonio  cum auxiliis accito pugnam cum Romanis conserunt. Triginta millia Romanorum militum prostrata; Regulus, ille dux nobilis cum quingentis uiris captus, in catenas coniectus est. Decimo anno Punici belli Xanthippus tam audacis facti conscius, rerum instabilium mutationem timens, ex Africa migrauit in Greciam. Aemilio Pacilio Fuluio coss. Romani cum classe trecentorum nauium cum Carthaginensibus pari classe conuenerunt. Centum et quatuor naues Carthaginensium demerse. Triginta cum pugnatoribus capte, triginta et quinque millia militum cesa, nouem nauibus Romanorum depressis, mille centum militibus perditis. Hannone duce imperatore Penorum, commisso prelio, Aemilio iterum consule, nouem millia militum perdiderunt. Romana classis ad Italiam  predis onusta remeans, infando naufragio euersa. Nam de trecentis nauibus ducente uiginti perierunt. Octoginta uix abiectis oneribus liberate. Hamilcar, rex Penorum, Numidiam mille argenti talentis, et uiginti millibus boum reliquos condemnauit. Principes omnium populorum patibulo suffixit. Seruilius et Sempronius, ducentis et sexaginta nauibus in Africam transgressi maritima circa Syrtes depopulati sunt. Inde cum ad Italiam redirent, illisi scopulis, centum quinquaginta naues onerarias perdiderunt. Asdrubal imperator cum elephantis centum uiginti, et equitum peditumque amplius triginta millibus cum Metello pugnam conseruit. uiginti millia Carthaginensium eo prelio cesa sunt. Elephanti  quoque sex et uiginti interfecti, centum et quatuor capti, Asdrubal cum paucis Lilybeum profugit. Regulus, qui per quinquennium captiuus detinebatur, ad pacem petendam Romam missus, non impetrata pace reuersus, resectis palbebris, in machina religatus, uigilando a Carthaginensibus necatur. Attilus Regulus et Manlius coss. uicti ab Annibale Amilcaris filio, perdita exercitus parte, uix egre euaserunt. Claudius consul a classe Penorum superatus, cum triginta nauibus Lilybeum in castra confugit; octo millia militum cesa, triginta capta referuntur. Luctatius consul cum Hannone nauibus decertans quatuor et sexaginta Punicas naues cepit, centum et triginta demersit; triginta duo millia hominum capta, cesa quatuor millia fuere. Hanno nauem anteuertens  aufugit, Luctatius ad Erycinam ciuitatem duo millia Carthaginensium conserta pugna interfecit. Carthaginenses ea conditione paciscuntur, ut Sicilia Sardiniaque decederent, et puri argenti tria millia talentorum equis pensionibus per annos uiginti penderent. Post annos tres et uiginti bellum Punicum primum ex quo inchoatum fuerat, finitum. Aristoteles octauum decimum etatis annum gerens, Platonis auditor est.

Artaxerxes, qui et Ochus annis sex et uiginti qui discedere ab armis, et quiescere in pace uniuersam Greciam per legatos precepit, denuntians contradictorem pacis bello impetendum. Bellum ciuile et plusquam ciuile apud Persas gestum, cum Artaxerxes et Cyrus, filii Darii, de regno ambigerent; in quo  conflictu, cum e diuerso concurrentes sibi ambo fratres, mutuo casu subiecti fuissent, prior Artaxerxes uulneratus a fratre, equi uelocitate morti exemptus euasit; Cyrus autem mox a cohorte regia oppressus, finem certamini dedit. Sic Artaxerxes potestatem regni fratricidio firmauit. Lacedemones toti orienti bellum mouentes, Hircilidem ducem in hanc militiam legunt. Qui cum sibi aduersus duos potentissimos Persarum regis prefectos, Farnabuzum et Tisipharnem, pugnandum uideret, prouiso ad tempus consilio, ut pondus gemine congressionis eluderet, unum denuntiato bello appetit, alterum pacta pace suspendit. Farnabuzus Tisipharnem apud Artaxerxem ut proditorem defert: in cuius locum Conon Atheniensis exsul nauali prelio constituitur. Qui classem  Lacedemoniorum inuadit, hostiles agros, turres, castella, ceteraque presidia expugnat: et ueluti effusa tempestas, quacunque incubuit, cuncta prosternit. Thebani auxilio Atheniensium multa animati fiducia propter uirtutem atque industriam Epaminonde ducis sui, terrestre prelium committunt. Lysander, Lacedemoniensis dux clarus occiditur. Pausanias dux alter insimulatus proditionis, in exsilium ducitur. Agesilaus, rex Lacedemoniorum, Thebanos successu duplicis uictorie letiores aggreditur, et superat. Ipse tamen Agesilaus grauiter uulneratur. Conon Atheniensis dux Persici exercitus, Athenas reedificat. Lacedemones furtim castellum Arcadum repentina irruptione perfringunt. Arcades  iuncto sibi Thebanorum auxilio, amissa furto bello repetunt. Archedamus dux Lacedemoniorum, ibi uulneratur. Thebani dato parcendi signo, finem dedere certamini. Thebani, Lacedemoniis ad alia bella conuersis, tacito intempesta nocte Lacedemonem ueniunt; precognito aduentu hostium, armati senes, euo confecti, aduersus quindecim millia militum, uix centum homines in ipsis se portarum angustiis obiecere. Superueniente iuuentute Lacedemoniorum, aperto prelio Epaminondas dux Thebanorum, incautius dimicans, uulneratur. Cum de uictoria suorum comperisset, scutum exosculatus remota manu qua uulnus occluserat, egressum sanguinis, ac mortis patefecit introitum. Iterum terribilis Gallorum inundatio iuxta Anienem fluuium, et  quartum ab urbe lapidem consedit. Ubi atrocissimam pugnam Manlius Torquatus singulariter inchoauit. Titus Quintus dictator cruentissima congressione confecit. Iterum in bellum ruentes Galli a Caio Sulpitio dictatore superati sunt. Iterum se Galli per maritima loca diffuderunt, et a Marco ualerio Coruino occiso prouocatore Gallo grauiter trucidati sunt. Artaxerxes, qui et Ochus, post transactum in Aegypto maximum diuturnumque bellum, plurimos Iudeos in transmigrationem egit, atque in Hyrcania ad Caspium mare habitare precepit. Cuius etiam belli tempestate transcurrens, et Sillodam opulentissimam Phenices prouincie urbem deleuit, et Aegyptum quamuis prius uictus, tunc tamen subactam comminutamque ferro, Persarum  subiecit imperio. Demosthenes orator agnoscitur. Aristoteles philosophus predicatur. Plato moritur.

[4512] Arses, Ochi filius, annos tres. Iudeorum pontifex maximus Iaddus clarus habetur, cuius frater Manasses templum in monte Garizim constituit. Speusippus moritur, cui succedit Xenocrates. In his diebus Alexander magnus, atrocissimus turbo totius orientis, nascitur. Anno ab Urbe condita quadringentesimo secundo, Alexander rex Epirotarum, Alexandri magni auunculus, traiectis in Italiam copiis maximo bello in Lucania uictus atque occisus est. Anno ab urbe condita quadringentesimo, Philippus Amynthe filius, Alexandri pater, regnum Macedonum adeptus, uiginti quinque annis tenuit: quibus hos omnes acerbitatum aceruos, cunctasque  malorum moles struxit. Hic obses primum Thebanis datus a patre, per triennium apud Epaminondam imperatorem et philosophum, eruditus est. Hic rex sanctus cum Athenis bellum, gessit et uicit; Larissam urbem nobilissimam cepit; Thessaliam ambitione habendorum equitum inuasit, et exercitu suo admiscuit. Cum Aruba Molossorum rege pactus, sororem eius Olympiadem uxorem duxit. Qui Aruba dum imperium suum Macedonum affinitate se dilataturum putat, per hoc deceptus amisit; priuatusque in exsilio consenuit. Philippus apud Matonam urbem ictu sagitte oculum perdidit, et prope totam Greciam consiliis preuentam, uiribus domuit; Cappadociam, capto per dolum rege, imperio Macedonie  subdidit. Philippus fratres suos patri ex nouerca genitos interficere aggressus, Olinthum urbem florentissimam, sanguine repleta, opibus hominibusque uacuauit, et abstractos inde fratres supplicio et neci dedit. Auraria loco in Thessalia, et argenti metalla in Thracia inuasit. Philippus angustias Thermopylarum instructis copiis ingreditur, easque presidiis emunit, Athenienses, Phocenses, atque Thessalos perdomuit. Byzantium a Pausania rege Spartanorum conditam, obsidione cinxit. Scythicum bellum totis uiribus aggreditur. uiginti millia puerorum ac feminarum Scythice gentis capta. Pecorum magna copia abducta, auri argentique nichil repertum. uiginti millia nobilium equorum sufficiendo generi Macedoniam missa. Bello Triballico ita Philippus in  femore uulneratus est, ut per corpus eius equus interficeretur. Hic postmodum die nuptiarum Cleopatre filie sue, cum inter duos Alexandros, filium generumque, contenderet, a Pausania nobili Macedonum adolescente in angustiis sine custodibus circumuentus occiditur. Romani bellum Latinis rebellantibus intulerunt, Manlio Torquato et Decio Mure coss. in quo bello Decius occubuit; Manlius filium suum iuuenem uictorem occidit. Minutia uirgo uestalis ob admissum incestum, uiua obruta in campo qui nunc Sceleratus uocatur. Trecente septuaginta matrone damnate, que propinasse uenena uiris suis et sceleris conscie reperte sunt.

[4525] Darius, Arsami filius, annis sex; Alexander Philippi et Olympiadis filius, uiginti etatis annos  gerens, Macedonibus regnare cepit. Fabio magistro equitum Romanorum pugnam conserente, uiginti millia Samnitum ceciderunt. ueturio et Posthumio consulibus, apud Caudinas furculas, Samnites uictoria potiti, uniuersum exercitum Romanorum turpiter captum, armis etiam uestimentisque nudatum sub iugum miserunt, sexcentis equitibus Romanis in obsidatum receptis. Papirio consule, Samnites uicti sunt. Hunc Papirium inter ceteros duces tunc in Republica sua optimos, Romani delegerunt, qui Alexandri impetum sustineret. Demosthenes orator auro Persarum corruptus, ut Greci ab imperio Macedonum deficerent, auctor exstitit. Alexander Athenienses metu mulcte soluit; Thebanos cum diruta ciuitate deleuit; reliquos  sub corona uendidit; ceteras urbes Achaie et Thessalie uectigales fecit; Illyrios et Thracas bello domuit. Profecturus ad Persicum bellum, omnes cognatos ac proximos suos interfecit. In exercitu eius fuerunt peditum triginta duo millia, equitum quatuor millia, naues centum et octoginta. Tam parua manu uniuersum terrarum orbem aggredi ausus est. Primo eius cum Dario rege congressu, sexcenta millia Persarum in acie fuere. Secundo Darii aduentu timens Alexander angustias locorum, Taurum montem mira celeritate transcendit, et quingentis stadiis sub una die cursu transmissis, Tarsum uenit. Ibique cum sudans in Cidnum prefrigidum amnem, descendisset, obriguit: contractuque neruorum  proximus morti fuit: Darius cum trecentis millibus peditum, et centum millibus equitum, in aciem procedit. Ingentibus utrinque animis pugna committitur; in qua ambo reges, et Alexander et Darius, uulnerantur. Persarum ibi tunc militum octoginta millia, equitum decem millia cesa, capta autem quadraginta millia fuere. Ex Macedonibus cecidere pedites centum et triginta, equites centum et quadraginta. In castris Persarum multum auri ceterarumque opum repertum. Inter captiuos castrorum, mater et uxor eadem, soror et filie due Darii fuere. Quarum redemptionem Darius oblata etiam regni dimidia parte, non impetrauit. Darius spe pacis amissa quadraginta quatuor millia peditum, et centum millia equitum, Alexandro apud Tarsum bello opponit. In  ferrum ruunt Macedones, raroque ullo prelio tantum sanguinis fusum est. Darius uictus, persuasu suorum fugere compulsus, totusque Oriens in potestatem Macedonii cessit imperii. Alexander quatuor et triginta continuis diebus, castrorum predam percensuit. Persipolim caput Persici regni confertissimam opibus totius orbis inuasit. Darium cum propinquis suis uinctum compedibus aureis teneri comperisset, cum sex millibus equitum persequi statuit inuentumque in itinere multis confossum uulneribus, ac mortuum, sepeliri in sepultura maiorum precepit. Tribus preliis totidemque annis quinquies decies centena millia peditum equitumque consumpta, Alexander etiam Iudeam ingressus, fauorabiliterque exceptus, Deo uictimas immolat et pontificem templi  Iaddum honoribus plurimis prosequitur, Andromacho locorum custode dimisso. Sub Persarum regibus pontifices summi fuerunt, Iosue, Ioachim, Eliasiph, Ioiada, Ionathan, Iaddus. Mansit autem Persarum regnum, quod interfecto Dario destructum est, annos ducentos triginta unum. Alexander post mortem Darii, annis quinque regnauit. Indiam ingressus, Nisam urbem adiit. Callisthenem philosophum sibique apud Aristotelem condiscipulum, cum plurimis aliis principibus, quod eum deposito salutandi more ut Deum non adoraret, occidit. Cum Poro Indorum rege cruentissimum bellum gessit. Porus multis uulneribus confossus, et captus, ob memoriam uirtutis, in regnum restitutus est, multe gentes subacte periculosissimis preliis. Indum flumen ingressus, Babylonem  celeriter rediit, ubi eum exterritarum totius orbis prouinciarum legatio operiebatur: Carthaginensium, totius Africe ciuitatum, Hispanorum, Gallorum, Sicilie, Sardinie: plurime preterea partes Italie; ibique tricesimo secundo uite, regni autem sui duodecimo anno, ministri insidiis ueneni haustu periit. Post quem translato in multos imperio, Aegyptum Ptolomeus, Lagi filius, tenuit; Macedonas Philippus, qui et Artheus frater Alexandri; Syriam et Babylonem, et omnia regna Orientis Seleucus Nicanor; Asie regnauit Antigonus. Qui apud Danielem per quatuor hirci qui arietem conterit cornua designantur.

[4537] Ptolomeus, Lagi filius, annis quadraginta  Greci estimantes, ne exsules recepta libertate, ut Alexander per epistolam iusserat, ultione meditarentur, a regno Macedonum defecerunt: bellumque Antipatro, cui Grecia sorte uenerat, ingerunt. Bellum inter Antigonum et Perdiccam, cui Media minor sorte obuenerat, grauissimum oritur. Ptolomeus Aegypti uiribus Perdiccam acerbissimo bello aggressus, interfecit. Olympias mater Alexandri capta a Cassandro Carie duce occiditur; Ptolomeus et Cassander inita cum Lysimacho et Seleuco societate, bellum terra marique contra Antigonum, qui spe dominandi Herculem Alexandri filium, liberare simulabat, instruunt. Eo bello Antigonus cum filio Demetrio uincitur. Cassander Ptolomeo in uictoria particeps Herculem Alexandri filium, quatuordecim iam annorum,  cum matre occidendum curat. Ptolomeus cum Demetrio nauali prelio conflixit uictusque in Aegyptum refugit. Hac uictoria Antigonus elatus, regem secum Demetrio filio appellari iubet.

Quod exemplum omnes secuti, regum sibi nomen dignitatemque sumpserunt. Ptolomeus et Cassander, ceterique alterius factionis duces, Seleucus quoque ex Asia maiore epistolis se inuicem confirmantes bellum aduersus Antigonum communibus uiribus struunt.

Eo bello Antigonus occisus est. uictores cum de preda non conuenirent, in duas factiones diducuntur, Seleucus Demetrio, Ptolomeus Lysimacho et Cassandro iungitur.

Cassandro defuncto, Philippus filius succedit. Antipater  Thessalonicem matrem suam, Cassandri uxorem, manu sua transuerberat. Alexander frater eius, ob ultionem matris, bellum aduersus fratrem instruit, et a Demetrio, cuius auxilium petierat, circumuentus occiditur. Ptolomeus et Seleucus et Lysimachus, iterum societate pacta, bellum aduersus Demetrium transferunt. His comitem et belli socium se Pyrrhus rex Epiri iungit, Demetrioque Macedonia pulso, regnum Macedonie Pyrrhus inuasit. Lysimachus generum suum Antipatrum insidiantem sibi interfecit, filiumque suum Agathoclem perosus occidit. Seleucus decimo tertio Ptolomei anno Syrie regnare cepit: Babyloniam expugnauit: Bactrianos nouis motibus assurgentes perdomuit: transitum in Indiam fecit que post mortem Alexandri excusso ceruicibus  iugo prefectos eius occiderat. Cum Andragatho duce multa et grauia prelia gessit, firmatisque conditionibus pacta pace discessit: a quo tempore Machabeorum Hebrea historia Grecorum supputat regnum. A quo et Edisseni sua tempora computant. Antiochiam, Laodiceam, Seleuciam, Apamiam, Edessam, Beream, et Pellam urbes condidit: in easque urbes quas exstruxerat, Iudeos transfert, ius eis ciuium et municipalem ordinem, cum Grecis equali honore concedens. Exstinctis iam triginta quatuor Alexandri ducibus, Lysimachus annos natus septuaginta quatuor, et Seleucus septuaginta septem bellum inter se conferunt. Ultimum hoc bellum Alexandri commilitonum fuit. Lysimachus  uel amissis uel interfectis ante quindecim liberis postremus occisus est. Seleucus postmodum, insistente Ptolomeo, cuius sororem Lysimachus habuerat, insidiis circumuentus, occisus est. Ptolomeus Hierosolymis et Iudea in ditionem suam dolo redactis, plurimos captiuorum in Aegyptum transtulit.

Iudeorum pontifex maximus Onias Iaddi filius, clarus habetur. Post quem religiosissimus ac piissimus pontifex Simon Onie filius.

Post quem Eleazarus, frater eius, filio eius Onia paruo admodum derelicto. Hoc tempore Zeno Stoicus, et Menander comicus, et Theophrastus philosophus claruerunt. Pyrrhus rex Epirotarum et Macedonie Tarentinis iunctus, qui classem Romanam  pretereuntem inuaserant, cum exercitu Romano et Leuino consule pugnam iniit. Qui uiginti elephantos usque ad id tempus Romanis inuisos, in Italiam primus inuexit.

[4570] Ptolomeus Philadelphus, annis triginta octo. Sostratus pharum in Alexandria construxit. Ptolomeus Iudeos qui in Aegypto erant, liberos esse permisit, et Eleazaro pontifici uasa sancta restituens, multa donaria in templum Hierosolymis transmisit. Septuaginta interpretes petiit, qui Scripturam sanctam in Grecum eloquium uerterent. Tante autem potentie fuit, ut Ptolomeum patrem uinceret. Habuit enim peditum infinita millia, equitum uiginti millia, curruum duo millia, elephantos quos primus adduxit ex Aethiopia quadringentos. Iudeorum  pontificatum post Eleazarum auunculus eius Manasses accepit. Aratus astrologus agnoscitur: atque argentei nummi primum Rome constituuntur. Amilcar, dux Carthaginensium, ab Hispanis in bello occisus est. Illyricum bellum atrocissimum cum Romanis gestum. Cisalpina Gallia a Romanis defecit. Commissoque prelio apud Aretium Atilius consul occisus est. Eodem anno diro miseram Urbem terruere prodigia. Namque in Piceno fluuio sanguis effluxit, et apud Thuscos celum ardere uisum, et Arimini nocte multam lucem claram obfulsisse ac tres lunas distantibus celi regionibus exortas apparuisse. Flaminius consul, contemptis auguriis, cum Gallis et conflixit et uicit. Annibal Penorum imperator patri Amilcari, cum esset nouem annis natus, iurauit se Romanis  nunquam amicum futurum. Pyreneos montes transgressus inter ferocissimas Gallorum gentes ferro uiam aperuit: et nono demum die a Pyreneo ad Alpes peruenit, atque inuias rupes igni ferroque rescidit, quintoque die cum maximo labore ad plana peruenit: cum Scipione consule prelium commisit. Ipse Scipio ibi grauiter uulneratus, per Scipionem filium admodum pretextatum, qui post Africanus dictus est, ab ipsa morte liberatus euasit. Sempronius consul similiter cum eo congressus, pene solus euasit. Annibal uiolentia frigoris, uigiliarum ac laboris, oculum amisit. Ad Thrasymenum lacum, Flaminio consule occiso, Romanus exercitus funditus trucidatus est. Apud Cannas Appulie uicum Lucius  Aemilius Paulus, et P. Terentius uarro consules, contra Annibalem missi, omnes pene Romane spei uires perdiderunt: quadraginta et quatuor millia Romanorum interfecta. Consul Aemilius Paulus occisus; uarro consul cum quinquaginta equitibus fugit; consulares et pretorii uiri uiginti interfecti; senatores capti uel occisi triginta; nobiles uiri trecenti, pedestrium militum quadraginta millia, equitum ter mille quingenti. Usque adeo ultima desperatio Reipublice apud residuos Romanos fuit, ut senatores derelinquendam Urbem putarent, nisi Cornelius Scipio tribunus tunc militum, idem qui postea Africanus, districto gladio deterruisset, ac potius pro patrie defensione in sua uerba iurare cegisset, Claudius Marcellus Annibalis exercitum  prelio fudit. Centenius Penula centurio ab Annibale cum octo millibus millium cesus. Cneius Fuluius pretor uictus. Annibal ad Anienem fluuium tribus millibus ab Urbe, cum Cn. Fuluio et Sulpitio consulibus pugnam commissurus, subito imbre et grandine miste nubibus effuso, territus in castra refugit. Tuncque dixisse fertur: potiunde sibi Rome modo uoluntatem non dari, modo potestatem. Scipiones duo fratres in Hispania Asdrubalem Penorum imperatorem grauissimo bello oppresserunt. Idem Scipiones ambo e fratre Asdrubalis in Hispania interfecti sunt; a Qu. Fuluio Capua capta est. Scipio annos natus uiginti quatuor, imperium in Hispania proconsulare sortitus est, pro patre et patruo ibi occisis. Magonem fratrem Annibalis captum cum  ceteris Romam misit. Scipio Penorum ducem Asdrubalem uicit, et castris exuit. Uniuersam Hispaniam a Pyreneo usque ad Oceanum in prouinciam redegit. Consul cum Licinio Crasso creatus, in Africam transiit.

Annonem Amilcaris filium ducem Penorum interfecit. Asdrubal imperator Carthaginem profugus uenit. Annibal in Italia Fluuium proconsulem cum undecim tribunis interfecit. Marcellus consul cum Annibale triduo continuo dimicauit. Primo die, pari pugna discessum est; sequenti, uictus consul; tertio, uictor Annibalem fugere in castra compulit. Fabius Maximus consul, Tarentum que a Romanis desciuerat, cepit: ibique ingentes copias Annibalis, cum ipso duce eius Carthalone deleuit; Claudius  Marcellus consul ab Annibale cum exercitu occisus est. Annibal utrumque consulem Marcellum et Crispum insidiis circumuentos interfecit; Asdrubal frater Annibalis a Marco Liuio et Claudio Nerone consulibus preuentus, cum omni exercitu suo in Italia interfectus est. Annibali caput fratris sui Asdrubalis ante castra ipsius proiectum. Sempronius consul cum Annibale congressus, et uictus, Romam refugit. Annibal post tredecim annos redire in Africam, iussus obsessis Carthaginensibus subuenire, flens reliquit Italiam, omnibus Italici generis militibus qui sequi nollent interfectis, Carthaginem uenit, colloquium Scipionis petit: ubi cum se diu attoniti admiratione mutua suspexissent, infecto pacis negotio,  prelium consertum est. Inde Annibal cum paucis inter tumultum clapsus, Adrumentum confugit. Carthaginensibus pax per Scipionem concessa, naues plusquam quingente incense. Scipio triumphans Urbem ingressus, quam, [a 1Kb] Terentius comicus ex nobilibus Carthaginensium captiuis pileatus, quod insigne indulte sibi libertatis fuit triumphantem post currum secutus est. Punicum bellum secundum finitum, quod gestum est annis sexdecim.

[4588] Ptolomeus Euergetes frater superioris regis annis uiginti sex, qui inde Euergetes ab Aegyptiis est uocatus, quia capta Syria a Cilicia, et propemodum uniuersa Asia, inter innumera argenti pondera ac uasa pretiosa, etiam deos eorum quos Cambyses, capta Aegypto, in Persas portauerat, retulit  Iudeorum pontifex Onias, Simonis iusti filius, clarus habetur. Cuius item filius Simon non minori gloria fulget. Sub quo iehsu filius Sirach Sapientie librum componens, quem Panaretum uocat: etiam Simonis in eo fecit mentionem. Flaminius proconsul, Philippum regem et cum eo Thracas, Macedones, Illyrios, multasque preterea gentes, que in auxilium eius uenerant, bello subegit. Antiochus rex Syrie bellum contra populum Romanum instruens, in Europam transiuit ex Asia. Annibal exhiberi Romam a senatu iussus, clam ex Africa profectus, ad Antiochum migrauit: quem cum apud Ephesum inuenisset cunctantem, mox in bellum impulit. Scipio Africanus inter ceteros legatos ad Antiochum missus, etiam cum Annibale colloquium  familiare habuit: sed infecto pacis negotio, ab Antiocho discessit. Commissoque bello, a consule Glabrione superatus Antiochus uix cum paucis fugit e prelio. Iterum Scipio Africanus habens in auxilio Eumenem Attali filium, aduersus Annibalem, qui tunc Antiochi classi preerat, bellum nauale gessit. Antiochus, uicto Annibale atque in fugam acto, simulque omni exercitu amisso, pacem rogauit, filiumque Africani  ultro remisit. Annibal apud Prusiam Bythynie regem cum a Romanis reposceretur, ueneno sese necauit.

Philippus rex, qui legatos populi Romani interfecerat, propter Demetrii filii sui, quem legatum miserat, uerecundissimas preces, ueniam meruit: eumdem Demetrium continuo uelut Romanis amicum,  fratremque ipsius, ueneno necauit. Scipio Africanus ab ingrata sibi Urbe diu exsulans, apud Amiternum oppidum morbo periit. Lepido et Mucio consulibus, Basternarum gens ferocissima, auctore Perseo Philippi filio predarum spe sollicitata, et transeundi Histri fluminis facultate, sine ulla pugna uel aliquo hoste deleta est. Nam tunc forte Danubius, qui et Hister, crassa glacie superatus, pedestrem facile transitum patiebatur, enormitate igitur ponderis et concussione gladientium concrepante gelu, se glacialis crusta dissoluit, uniuersumque in mediis gurgitibus uicta et comminuta destituit. uulcani insula, que ante non fuerat, repente in mari orta est.  Gracchus Tiberius Sempronius, apud uiennam urbem Gallie, in Hispaniam ulteriorem transiens, Platomam miro opere construxit, et pontem super Rhodanum ab utroque littore castris miro opere fundatis superduxit. P. Licinio Crasso, C. Cassio Longino coss. Macedonicum bellum gestum: in auxilio Romanorum tota primum Italia, deinde Ptolomeus rex Aegyti, et Ararathes Cappadocie, Eumenes Asie, Massinissa Numidie fuerunt: Perseum Demetrii Philippi filium, et Macedones secuti sunt: Thraces cum rege Chesi et uniuersi Illyrii cum rege Gentio commisso prelio uicti fugere Romani. Sequente pugna, pene pari clade in hiberna discessum est. Deinde Perseus multis preliis exercitu Romano profligato, in Illyricum transiit. Presidium Romanorum  expugnauit: ubi magnam multitudinem Romanorum partim occidit, partim sub corona uendidit, partim secum in Macedoniam duxit. Sed postea a L. Aemilio Paulo uictus et captus, in triumpho cum filiis ante currum actus, apud Albam in custodia defecit. Filius eius iunior fabricam erariam ob tolerandam inopiam Rome didicit: ibique consumptus est.

[4614] Ptolomeus Philopator, filius Euergetis, annis decem et septem. Hic prelio uictis Iudeis numero sexaginta armatorum millium, bellum aduersus Antiochum regem Syrie sumit: et uicto Philopatore Iudeam sibi sociauit. Iudeorum pontifex Onias, filius Simonis, insignis habetur, ad quem Lacedemoniorum rex Arrius legatos mittit: Claudius Marcellus  Syracusas florentissimam urbem Sicilie cepit. Scipio alter Africanus ultro se militatarum in Hispania obtulit: profectusque magnas strages gentium dedit. Tertium Punicum bellum exortum. Proconsules profecti in Africam, cum iam senatus Carthaginem delendam censuisset, Carthaginenses iussi, arma et naues tradiderunt. Postmodum procul a mari residentes, dolorem ad desperationem contulerunt, duosque duces Asdrubales creauerunt: et propter inopiam ferri, arma aggressi facere, auri argentique metallis suppleuerunt. Carthaginis situs fuisse huiusmodi dicitur: uiginti duo millia passuum muro amplexa, tota pene mari cingebatur, absque faucibus que tribus millibus aperiebantur. Is locus murum uiginti pedes latum habuit saxo quadrato in altitudinem  cubitorum quadraginta. Arci urbis Byrse nomen erat: paulo amplius quam duo millia passuum tenebat. Ex una parte murus communis est urbis et Byrse, imminens mari. Primum ab hac consules repulsi: deinde ab Scipione intra muros hostes repulsi. Asdrubal imperator, Massinisse regis Numidie nepos subselliorum fragmentis in curia a suis propter suspicionem proditionis occisus est. Scipio suprema sorte Carthaginem delere molitus: dum continuis sex diebus noctibusque pugnatur, ultima Carthaginenses desperationem traxit, rex Asdrubal alter se ultro dedit. Transfuge qui Aesculapii templum occupauerant, uoluntario precipitio dati, igni consumpti  sunt. Uxor Asdrubalis se duosque filios secum in medium iecit incendium: eumdem nunc mortis exitum faciens nouissima regina Carthaginis, quem prima fecerat. Ipsa ciuitas septemdecim continuis diebus arsit, omni murali lapide in puluerem comminuto, septingentesimo post anno quam condita est.

[4631] Ptolomeus Epiphanes, filius Philopatoris, annos uiginti quatuor. Huius tempore gesta sunt que secundi libri Machabeorum continet historia. Onias sacerdos assumptis Iudeorum plurimis, fugit in Aegyptum, et a Ptolomeo honorifice susceptus, accepta ea regione que Heliopoleos uocabatur, et concedente rege, templum exstruxit in Aegypto simile templo Iudeorum, quod permansit usque ad imperium  uespasiani, annis ducentis et quinquaginta. Sub occasione igitur Onie pontificis, infinita Iudeorum examina in Aegyptum confugerunt. Quo tempore et Cyrene eorum multitudine repleta est, pugnantibus contra se magno Antiocho et ducibus Ptolomei, posita in medio Iudea in contraria studia scindebatur, aliis Antiocho, aliis Ptolomeo fauentibus. Hec autem uel Onie uel ceteris fuit causa Aegyptum petendi. Consule Mummio, Corinthus urbs opulentissima, quippe que uelut officina omnium artificum et artificiorum, et emporium commune Asie atque Europe fuerit, expugnata et subuersa est. Plurima itaque parte populi ferro flammisque consumpta, reliqua sub corona uendita est urbs incensa, muri funditus diruti: muralis lapis in puluerem  redactus, preda ingens erepta est. Sane cum propter multitudinem et uarietatem statuarum simulacrorumque in illo ciuitatis incendio, permista in unum auri, argenti, atque eris omniaque simul metalla fluxissent, nouum genus metalli factum est. Unde usque hodie siue ex ipso, siue ex imitatione; ipsius es Corinthium et Corinthia uasa dicuntur. uiriatus in Hispania, genere Lusitanus, homo pastoralis et latro, primum infestando uias, uastando prouincias, maximo terrori Romanis fuit: uentidium pretorem cum omni exercitu fugauit: Caium similiter multis preliis fractum; Claudium cum magna instructura belli pepulit: trabeas, fasces, ceteraque insignia Romana in montibus suis tropea suspendit. Sic per quatuordecim annos, cum Romanos  duces atque exercitus prostrauisset, insidiis suorum interfectus est. Androgynus Rome uisus, iussu aruspicum in mare mersus est. Pestilentia tanta exorta, ut ministri faciendorum funerum primum non sufficerent, deinde non essent, magne domus, uacue uiuis plene mortuis remanserunt: largissime introrsum heretitates, et nulli penitus heredes. Puer Rome ex ancilla natus quadrupes, quadrimanus, oculis quatuor, auribus totidem, natura uiri duplex. Scipione Africano consule, Numantia in citeriore Hispania, Numantini quoque cuncti pariter ferro ueneno atque igne consumpti sunt. Scipio Thiresum quemdam Celticum principem consuluit. Qua ope Numantia, aut prius inuicta claruisset, aut post  fuisset euersa. Thiresus respondit, concordia inuicta, discordia exitio fuit. Ptolomeus sororem suam stupro cognitam, ac deinde in matrimonium receptam, nouissime turpius quam duxit abiecit. Priuignam suam, hoc est filiam sororis et coniugis, coniugem asciuit. Filium suum quem ex sorore susceperat, necnon et filium fratris occidit. Quamobrem tantis incestis parricidiisque exsecrabilis, ab Alexandrinis regno pulsus est. Antiochus non contentus Babylonia atque Ecbatana, totoque Medie imperio, aduersus Phraartem Parthorum regem congressus et uictus est. Habuit enim in exercitu suo centum millia armatorum, ducenta millia et amplius calonum atque lixarum, immista scortis et histrionibus. Parthorum igitur uiribus oppressus interiit.

 [4655] Ptolomeus Philometor, annis triginta quinque. Aristobulus natione Iudeus peripateticus philosophus cognoscitur. Qui etiam Philometori Ptolomeo explanationum in Moysem commentarios scripsit. Attalus, Eumeni filius, moriens testamento populum Romanum imperio Asie succedere heredem iussit. Licinius Crassus consul aduersus Aristonicum Attali fratrem, qui traditam per testamentum Romanis Asiam peruaserat, cum instructissimo missus exercitu: preterea a magnis regibus, hoc est, Nicomede Bithynie, Mithridate Ponti et Armenie, Ariarathe Cappadocie, Philemene Paphlagonie, eorumque maximis copiis adiutus, conserto bello uictus est: et circumuentus ab hostibus pene captus esset, nisi uirgam qua erat usus ad equum, in oculum  Thracis impegisset. Barbarus cum ira et dolore exarsisset, propterea latus Crassi gladio transuerberauit: ita excogitato genere mortis, effugit et decus et seruitutem. Perpenna consul Aristonicum recenti uictoria feriatum, improuiso bello in fugam uertit, et urbem ad quam confugerat obsidione cinctam ad deditionem cegit. Aristonicus Rome iussu senatus strangulatus est. Seleucus cognomento Philometor, undecim annis regnauit in Syria. Seleuci temporibus Heliodorus missus a rege ad exspoliandum erarium templi, diuinitus flagellatus repellitur. Cui succedit Antiochus, qui appellatus est Soter: deinde Antiochus, qui appellatus est Theos, id est Deus: deinde Antiochus Epiphanes. Hic ingressus est Aegyptum, et constituit bellum aduersum Ptolomeum  regem Aegypti. Hic Iudeorum legem impugnat omniaque sordibus idolorum complens, in templo Dei Iouis Olympii simulacrum ponit. Sed et in Samaria super uerticem montis Garizia, Iouis Peregrini delubrum edificat, ipsis Samaritanis, ut id faceret, precantibus. uerum Mathathias sacerdos leges patrias uindicat, aduersus Antiochi duces arma corripiens; unde ortum martyrium sanctorum Machabeorum septem fratrum nimis uenerabile, in quorum honore uiennensis Ecclesia fundata est.

Onias summus pontifex habetur, cuius frater Iason, preripiens summum sacerdotium, permittente Antiocho, legitima ciuium iura destituens; sub ipsa arce gymnasium constituit, et Ephebiam  Hierosolymis. Quo post triennii tempus in Ammanitem regionem expulso, Menelaus frater Simonis de tribu Beniamin principatum sacerdotii obtinuit. Cuius impia factione, pius Onias pontifex per Andronicum peremptus est. Quem propterea rex Antiochus purpura exutum eodem loco, quo in Oniam impietatem commiserat, iussit uita priuari. Menelaum uero Antiochus Eupator, postmodum Antiochi filius de turri quinquaginta cubitorum deiici iussit: talique morte iustissime damnatus est. Mathathia sacerdote defuncto, Iudas Machabeus ducatum Iudeorum suscepit, anno centesimo et quadragesimo sexto regni Grecorum. Qui mox Antiochi duces de Iudea expellens, et templum ab idolorum imaginibus emundans, patrias leges post triennium  suis ciuibus reddidit. Antiochus Persipolin nobilissimam et copiosissimam ciuitatem spoliare cupiens, multitudine ad arma concurrente, in fugam uersus est: et celesti eum iudicio perurgente, dum acceleraret iter, ut Hierosolymam congeriem sepulcri Iudeorum faceret, insanabili plaga percussus, homicida et blasphemus miserabili obitu uita functus est. Cui successit Antiochus Eupator eius filius: et post duos annos, id est anno centesimo et quinquagesimo uno regni Grecorum, regnauit Demetrius Seleuci filius. Hic constituit Alchimum impium in sacerdotio, Iuda Machabeo in bello pro legibus patriis et populo Dei pugnante occiso: et anno centesimo et quinquagesimo quarto Alchimo miserabiliter mortuo, omnium fauore, Ionathe principatus  et sacerdotium decernitur.

[4690] Ptolomeus Euergetes annis octo et uiginti. Ionathas, Iudeorum dux et pontifex, cum Romanis et Spartiatis amicitias facit. Hic summa industria sacerdotio administrato octodecim annis, Triphone occiditur, fraterque eius Simon in sacerdotium assumitur, anno regno Euergetis septimo. Scipio Africanus exanimis in cubiculo suo repertus, uxoris sue Sempronie Gracchorum sororis dolo necatus. Cuius uigor et modestia in urbe Romana sic ualuit, ut eo uiuo neque sociale neque ciuile bellum posse existere crederetur. L. Cecili Metello, et Qu. Titio Flaminio consulibus, Carthago in Africa restitui iussa, duodecimo demum anno quam fuerat euersa, et deductis ciuium Romanorum familiis que eam incolerent,  restituta et repleta est, Fabio consule. Bitoito regi Aruernorum Gallie ciuitatis bellum maximo instructu comparanti, paucitas Romanorum occurrit, ut uix ad escam canibus quos in agmine habebat, sufficere posse Bitoitus iactaret. Qui cum sibi ad transferendas copias unum pontem Rhodani parum esse intelligeret, alium compactis lintribus catenisque connexum super stratis confixisque tabulis instruxit. Conserta pugna, uicti Galli, conuersi in fugam, coaceruatis inconsulte hominibus, prepropero transitu pontis uincula ruperunt, ac mox cum ipsis lintribus mersi sunt. Qu. Martius consul, Gallorum gentem sub radice Alpium sitam bello aggressus est. Qui cum se Romanis copiis circumseptos  uiderent, occisis coniugibus ac liberis, in flammas sese proiecerunt. Qui uero preoccupantibus Romanis, peragende mortis sue copiam non habuerunt, alii ferro, alii suspendio, alii abnegato cibo sese consumpserunt: nullusque omnino uel paruulus superfuit, qui seruitutis conditionem tolerarit. Iugurtha, Micipse Numidarum regis adoptiuus filius heresque inter naturales eius filios factus, coheredes suos Hiemsalem occidit, Adherbalem bello uictum Africa expulit. Calpurnium consulem aduersum se missum pecunia corrupit, et ad turpes conditiones pacis adduxit. Romam idem ueniens, omnibus pecunia aut corruptis, aut attentatis, seditiones dissensionesque permiscuit. Quam cum ingrederetur, infami satis notauit elogio, dicens: Urbem uenalem et  mature perituram, si emptorem inuenerit. Idem tandem cruentis bellis a Romanis superatus, Boccho Maurorum regi se sociauit: commissaque pugna una cum Romanis Mario consule Bocchus, et Iugurtha fugerunt; inde nonaginta millia armatorum uincentibus Romanis usque ad internecionem cesa. Bocchus in pretium pacis Iugurtham dolo captum, catenisque obstrictum, per Syllam legatum misit ad Marium: qui in triumpho ante currum cum duobus filiis suis actus, et mox in carcere strangulatus est. Mithridates rex Parthorum, sextus ab Arsace, uicto Demetrii prefecto, Babyloniam urbem finesque eius uniuersos uictor inuasit. Omnes preterea gentes, que inter Hydaspem fluuium et Indum iacent, subegit: ad Indiam quoque cruentum  extendit imperium. Demetrium ipsum secundo sibi bello occurrentem uicit et cepit. Quo capto, Deodatus quidam cum Alexandro filio regnum eius et regium nomen usurpauit. Qui postea ipsum Alexandrum filium, quem participem periculi in peruadendo regno habuerat, ne in obtinendo consortem haberet, occidit. Lucius consul in Gallia Tiburtos usque Oceanum persecutus, insidiis circumuentus occiditur. A Scipione consule capta urbe Gallorum Tolosa centum millia pondo auri et argenti centum decem millia e templo Apollinis suscepit. Que cum ad Massiliam amicam populo Romano urbem misisset cum presidiis, interfectis clam custodibus cuncta per scelus furata fuisse narrantur. Manlius et Q. Cepio coss. aduersus Cimbros et Teutonas  et Teugurinos et Ambranos Galliarum Germaniarumque gentes missi, prouincias sibi Rhodano fluuio medio diuiserunt. Ubi inter se grauissima inuidia et contentione decertantes cum magna ignominia et periculo Romani nominis uicti sunt. Ita ut ex omni penitus exercitu decem tantum homines, qui miserum nuntium reportarent, superfuisse referantur. Hostes ingenti preda potiti, noua quadam atque insolita exsecratione, cuncta que ceperant pessumdederunt. Mario quarto consule cum in prouincia uiennensi iuxta Isarie Rhodanique flumina, ubi in sese confluunt, castra posuisset, Teutones, Cimbrii, Teugurini cum tribus agminibus Italiam petere destinassent, periculosissimo prelio a Romanis uicti sunt.  Rome P. Malleolus annitentibus seruis matrem suam interfecit. Damnatus parricidii insutusque in culeum, et in mare proiectus est: in tantoque facinore Romani supplicium singulare sanxerunt. Sexto consulatu C. Marii status Romani imperii ita labefactatus est, ut pene usque ad extremum intestina clade conciderit. Metellus Numidicus, uir primarius, factione Marii a Glaucia pretore et Saturnino tribuno innocens damnatus, in exsilium cum totius urbis dolore discessit. Postmodum Saturninus et Saufeius et Labienus, cum iam prelium in foro commisissent, cogente Mario in curiam confugerunt, ibique per equites Romanos, effractis foribus, occisi sunt. Glaucia et Dolabella Saturnini frater interfecti. Rutilius quoque uir integerrimus,  qui adeo fidei atque innocentie constantia usus est, ut die sibi ab accusatoribus dicta, usque ad cognitionem neque capillum barbamque deposuerit, neque sordida ueste humiliue habitu suffragatores conciliarit, inimicos permulserit, iudices temperarit, cum euidenti oppugnaretur calumnia, periurio iudicum condemnatus, Smyrnam commigrans litterarum studiis intentus consenuit. Sexto Iulio Cesare et Lucio Martio consulibus, intestinis causis, Sociale bellum totam commouit Italiam. Post Simonem fratrem Ionathe, Ioannes filius eius in summum sacerdotium constituitur. Hic aduersum Hircanos bellum gerens, Hircani nomen accepit, et a Romanis ius amicitie postulans, decreto senatus inter amicos relatus est. Samariam, que nostro tempore  Sebaste uocatur, ad quam Ptolomeus qui patrem eius dolo peremerat, et matrem eius uinculis constrinxerat, confugium fecerat, obsidione captam solo cequauit: quam postea Herodes instaurans, Sebasten in honorem Augusti appellari uoluit.

Ptolomeus Phiscon, qui et Soter, annos septemdecim. Cicero Arpini nascitur, matre Heluina, patre equestris ordinis ex regio Wolscorum genere. Prodigia dira apparendo Romanam urbem mestam Sociali bello terruerunt. Nam sub ortu solis globus ignis a regione septentrionis cum maximo celi fragore emicuit. Apud Attatinos cum panes frangerentur, cruor e mediis panibus, quasi e uulneribus, fluxit. Per septem dies continuos grando lapidum,  immistis etiam testarum fragmentis, terram latissime uerberauit. Hiatu terre flamma prorupit, que usque ad celum extendi uisa est. Cneius Pompeius pretor cum Picentibus iussu senatus, bellum gessit, et uictus est. Similiter Iulius Cesar Samnitum pugna uictus, ceso fugit exercitu. Postea contractis undique copiis, multa hostium millia Samnitum et Lucanorum interfecit. Cumque ab exercitu imperator appellatus est, senatus saga, hoc est uestem meroris quam exorto Sociali bello sumpserat, ac spe arridente deposuit, atque antiquum toge decorem recuperauit. Cn. Pompeius Piscentes graui prelio fudit, qua uictoria senatus laticlauia et cetera dignitatis insignia recepit. Sociali bello necdum  finito, Rome primo bellum ciuile commotum est. Eodemque anno ab Urbe condita sexcentesimo sexagesimo secundo, Mithridaticum bellum ceptum est, quod triginta annis, uel, sicut aliqui scribunt, quadraginta gestum est. Mithridates igitur rex Ponti atque Armenie multis preliis a Romanis superatus, nouissime cum Castor eius prefectus, qui Fanagorio preerat, interfectis amicis regis, arcem occupasset, quartuorque filios eius ad presidia Romana transmisisset, accensus ira, in scelera tandem exarsit, ut in plures amicos suos, et Exipodram filium suum, aliumque Macarem interficeret. Pharnaces, exemplo fratrum territus, exercitum ad persequendum se missum sibi conciliauit, et mox aduersus patrem duxit. Mithridates diu ex altissimo muro filium frustra  precatus, ubi inexorabilem uidit, moriturus exclamasse fertur: Quoniam Pharnaces, inquit, mori iubet, uos, si estis, dii patrii, precor ut quandoque et ipse hanc uocem a liberis suis audiat. Statimque descendens ad uxores, pellices ac filias suas, uenenum omnibus dedit. Quod cum ipse nouissimus hausisset, nec tamen propter remedia, quibus uitalia sua aduersus noxios succos sepe obstruxerat, ueneno confici posset, frustraque spatiaretur, si quo tandem modo infuso pestis per uenas agitatione corporis acta discurreret, Gallum, quemdam militem, iam fracto muro discurrentem, inuitauit, eique iugulum prebuit: annosque natus duo et septuaginta hunc exitum uite habuit. Tullio Cicerone et Caio Antonio consulibus, Pompeius, occisi Mithridatis  nuntio accepto, Syriamcelem, et Felicem bello aggressus, Itureos Arabasque perdomuit, urbemque eorum, quam Petram nominant, cepit. Hinc ad Iudeos atque ad Hierosolymam urbem eorum Gabinium cum exercitu mittit. Quibus tunc Aristobolus expulso fratre Hircano primus ex sacerdote anno uno rex preerat. Post quadringentesimo octogesimo tertio anno Babylonie captiuitatis, postquam regnauit Ianeus cognomento Alexander, septem et triginta annis, qui pontificatum quoque administrans, crudelissime ciuibus prefuit. Ipse quoque Pompeius continuo post Gabinium subsecutus, et a patribus urbe susceptus, sed a plebe muro templi repulsus, in expugnationem eius intendit: id non solum natura loci, uerum etiam ingentibus muris fossaque  maxima munitum, cum alias aliis legionibus dies noctesque succedere sine requie cogeret, uix tertio mense expugnauit. Tredecim millia ibi Iudeorum cesa narrantur. Cetera multitudo in fidem uenit. Pompeius muros ciuitatis euerti, equarique solo imperauit, aliquantos principes Iudeorum securi percussit: Hircano sacerdotium restituit. Aristobulum captiuum Romam duxit. Mansitque in pontificatu Hircanus post mortem Alexandre matris, que post Alexandrum coniugem regnauerat in Iudeis, annis circiter triginta et quatuor. Hircano etenim in pontificatu successit Aristobolus anno uno, post quem Ianeus, cognomento Alexander. Mortuo Alexandro, regnauit Alexandra uxor eius. Post cuius  mortem Aristobulus et Hircanus filii eius inter se de imperio dimicantes, occasionem prebuere Romanis ut Iudeam inuaderent. Ut diximus, Pompeius, Hierosolyma capta urbe et templo reserato, usque ad Sancta sanctorum accedit, uictumque Aristobulum secum abducit, pontificatum Hircano confirmat: quem tenuit, ut diximus, triginta et quatuor annis. Pompeius Antipatrum Herodis Ascalonite filium procuratorem Palestine facit. Pompeius bellum Orientis, cum uiginti et duobus regibus se gessisse pro concione narrauit. His diebus coniuratio Catiline aduersus patriam in urbe habita, ac prodita: quam historiam agente Cicerone Sallustius describit. uirgilius Maro in pago qui Andes dicitur, haud procul a Mantua, nascitur. Peta quoque Lucretius  nascitur qui postea sese furore amatorio interfecit.

[4735] Ptolomeus, qui et Alexander, annis decem. Huius anno septimo Syria in Romanam ditionem cessit, capto Philippo a Gabinio.

[4745] Expulsus regno Ptolomeus Phiscon per matrem Cleopatram, in Cyprum secedit. Regressus de fuga regnum obtinuit annis nouem, quia Alexandrum, qui ante eum fuerat, ob interfectionem matris ciues pepulerant.

[4745] Ptolomeus Dionysius, annis triginta. Apollodorus, preceptor postmodum Augusti, clarus habetur. Lege uatinia Cesari Iulio tres prouincie cum legionibus septem in quinquennium date sunt, Gallia Transalpina, et Cisalpina, et Illyricus. Galliam  Comatam postea senatus adiecit. Heluetiorum animos, fortissime Gallorum omnium gentis, ea uel maxime causa quod perpetuo pene cum Germanis bello altercabantur, a quibus Rheno tantum flumine dirimuntur, Orgeta rex, princeps gentis, spe totas inuadendi Gallias, in arma accenderat. Quo ceteri optimates correpto et ad mortem coacto, coniuratione facta exustis uicis ac domibus suis, nec quod desiderium ex spe reuertendi foret, profecti sunt. Horum fuit, cum primum progressa est omnis multitudo Heluetiorum, Tulingiorum, Latobagum, Raucarum et Bogiorum utriusque sexus, ad centum quinquaginta septem millia hominum. Quos cum apud Rhodanum fluuium obuios Cesar habuisset, magno difficilique bello bis uicit. Ex iis quadraginta et septem  millia in bello ceciderunt, ceteros ad deditionem cegit. Iterum Cesar incredibiles Germanorum copias, quibus preerat Ariouistus rex, apud Sequanicos uicit. Fuerunt autem in exercitu Ariouisti Arudes, Marcumunes, Tributii, uangiones, Nemetes, Seduces et Sueui. Iterum Belgarum gens, que tertia pars Galliarum est, aduersus Cesarem exarsit. Quarum distributim copia fuit. Bellouaci, qui ceteris numero et uirtute prestare uiderentur, habuere lectissima sexaginta millia armatorum. Suessiones ex duodecim oppidis quinquaginta millia; Neruii, quorum adeo indomita feritas erat, ut nunquam in id temporis mercatores ad se permiserint uina ceteraque uenialia deferre, quibus inducta iucunditas torporem  uirtutis afferret, similiter habuerunt quinquaginta millia. Atrebates et Ambiani, decem millia; Morini uiginti quinque millia; Menapii, nouem millia; Caleti decem millia; uelocasses et ueromandi, eque decem millia; Aduatuci, decem et octo millia; Condursci, Eberones, Cerosi, Cemani, qui uno nomine Germani uocantur, quadraginta millia. Ita referuntur fuisse ducenta septuaginta duo millia armatorum lectissima. His repente silua erumpentibus exercitus Cesaris aggressus, hortatu ducis ita restitit, uictosque ad internecionem pene deleuit. Cesar Galba cum legione duodecima ad Beragros Sedunosque misit, qui cum hiemandi causa in uico Beragrorum, cui nomen erat Octodorus, consedisset, circumseptus a Gallis est. Qui ex montibus effusi, castra imperfecta saxisque telisque  onerant. Sed Romanis portis erumpentibus amplius quam triginta millia barbarorum ceciderunt. ueneti ceterique confines Seuios sibi ad bellum asciscunt, Osismos, Lixouias, Namnetes, Ambibaritos, Morinos, Diablintes et Menapios auxilia quoque a Britannia arcessunt. Contra hos Cesar naues longas edificari in Ligere fluuio iubet, per quem in Oceanum deducitur. Nauali prelio conserto, incense naues hostium, interfectis iis qui pugnauerant Gallis, reliqui omnes sese dediderunt. Sed Cesar maxime ob iniuriam legatorum suorum, cunctis principibus per tormenta interfectis, reliquos sub corona uendidit. Titus etiam Sabinius Aulercos, Eburonices, Luxouiosque, qui primates suos, quod auctores belli suscitandi esse nollent, interfecerant, eruptione facta  incredibili cede deleuit. Oppidum Sauciatum in Aquitania expugnatum. Ex Aquitaniis et Cantabris, quinquaginta millia cesa. Germani, qui Rhenum cum immensis copiis transmiserant, usque ad internecionem deleti. Quorum numerus fuit ad quadringenta et quadraginta millia. Inde Cesar in Germaniam facto ponte transgreditur. Sicambros et Ubios obsidione liberat. Sueuos, maximam et ferocissimam gentem, quorum esse centum pagos et populos multi prodidere, totamque Germaniam aduentu suo terret. Mox in Galliam reciso ponte concedit. Inde ad Morinos uenit, unde in Britanniam proximus et breuissimus transitus est. Nauibus circiter onerariis atque actuariis octoginta preparatis, in Britanniam transuehitur, ubi acerba pugna fatigatur. Inde aduersa  tempestate correptus, plurimam classis amisit partem. Regressus in Galliam, sexcentenas naues utriusque commodi fieri imperauit, quibus iterum in Britanniam primo uere transuectus est. Tridentum, firmissimam ciuitatem, datis quadraginta obsidibus et Cassobellum, oppidum inter duas paludes situm, tandem graui pugna cepit. In deditionem Britannos accipiens, in Galliam reuertitur. Treueri, Eburonati, Aduatici et Neruii multitudo in arma conspirauerunt, que ex hoc colligi plurima fuisse potest, quia cum instrumenta ruralia non haberent, gladiis concidendo terram, et sagulis exportando, uix tribus horis uallum pedum decem et fossam pedum quindecim per millia passuum, quindecim in  circuitu perfecerunt; preterea centum uiginti turres mire altitudinis exstruxerunt. Hos Cesar uastissima cede confecit. Labienus, qui legionibus preerat, omnes Treuerorum copias interfecit, et continuo ipsam ciuitatem capit. Cesar Eburones postquam in Arduennam siluam refugisse comperit, que silua totius Gallie maxima est, atque a ripis Rheni finibusque Treuerorum ad Neruios usque pertingit, et in longitudine plusquam quinquaginta millibus passuum patet, omnem Galliam per nuntios inuitat, ut quique secundum placitum suum reconditas in Arduenna silua predas querant diripiantque. Quo facto Gallis utrinque morientibus, maximas Romanorum iniurias, sine cuiusdam Romani discrimine, uindicauit. Cesar multis preliis Gallias perdomuit. Romanum  imperium, cum Lucullus Asiam, Pompeius Hispaniam, Cesar Galliam perdomuit, usque ad extremos propemodum terre terminos propagatum est. Cesari uictori ex Galliis reuertenti, decretum a senatu est ut in Urbem non nisi dimisso exercitu ueniret; sed Cesar Rauennam se contulit. Pompeius atque omnes senatores, crescentibus Cesaris uiribus trepidi, tanquam Italia pulsi, in Greciam transuecti, Dyrrachium gerendi belli sedem delegerunt. Cesar Romam uenit, negatamque sibi ex erario pecuniam fratris foribus inuasit, protulitque ex eo pondo quatuor millia centum triginta quinque [auri], argenti pondo prope octoginta millia. Mox cum legionibus Alpes transuectus, Massiliam uenit. Hanc obsidione domitam libertate concessa,  ceteris rebus abrasit. Apud Dyrrachium multi Orientis reges ad Pompeium cum auxiliis conuenerant. Pugna commissa, milites Cesaris fugerunt, cesis quatuor millibus ex eius exercitu. Inde Cesar citato agmine per Epirum in Thessaliam perrexit. Pompeius eum magnis copiis subsecutus est. Fuerunt autem Pompeio octoginta cohortes triplici ordine locate, peditum quadraginta millia, equites in sinistro cornu sexcenti, in dextro quingenti; preterea reges multi. Cesari similiter cohortes octoginta, triplici ordine disposite, minus quam triginta millia peditum, equites mille. Commissa pugna, cum diu utrinque dubia sorte cederentur, tandem uniuersus Pompeii fugit exercitus, castraque dispersa sunt. Pompeius fugiens, onerariam nauem nactus, in Asiam  transiit. Inde per Cyprum in Aegyptum uenit, ibique mox ut littus attigit, iussu Ptolomei adolescentis, in gratiam Cesaris uictoris, occisus est. Pompeii uxor filiique fugerunt, classisque Pompeiana direpta. Cesar, compositis apud Thessalianos rebus, Alexandriam uenit, perlatoque ad se et uiso Pompeii capite annuloque, fleuit. [4755] Achillas, dux regius, imbutus semel Pompeii sanguine, Cesaris quoque necem meditabatur. Nam iussus exercitum dimittere, cui preerat, uiginti millium armatorum, non modo spreuit imperium, uerum et aciem direxit. In ipso prelio regia classis forte subducta iubetur incendi. Ea flamma cum partem quoque urbis inuasisset, quadraginta millia librorum, proximis forte edibus  condita, exussit. Iterum commisso prelio cum Achilla, Cesar ui insistentium hostium pressus, scapham ascendit. Qua mox pondere subsequentium grauata ac mersa, per ducentos passus ad nauem una manu eleuata, qua chartas tenebat, nando peruenit. Mox nauali prelio ipse classem regiam aut depressit aut cepit. Alexandrinis petentibus regem, Ptolomeum infantem reddidit, qui illico ut liber fuit, bellum intulit, sed continuo ipse cum toto exercitu suo deletus est. Nam uiginti millia hominum in eo bello cesa sunt, duodecim millia cum septuaginta longis nauibus dedita. Rex ipse adolescens scapha exceptus ut fugeret, multis insilientibus mersus necatusque est.

»[4784] Cesar regnum Aegypti Cleopatre Ptolomei sorori dedit, quod tenuit annis uiginti duobus. Cesar,  Syriam peruagatus, Pharnacem in Ponto uicit. Rome dictator et consul creatus, in Africam transiit. Apud Tapsum cum Iuba et Scipione pugnauit et uicit. Cato sese apud Uticam occidit. Iuba percussori iugulum pretio dato prebuit. Petreius eodem se gladio perfodit. Scipio in nauim qua ad Hispanias fugeret, conscendens, uento coactus in Africam redierat, semetipsum iugulauit. In eadem naui etiam Titus Torquatus occisus est. Cesar Pompeii magni nepotes et filiam eius Pompeiam iussit occidi. Ultimum bellum apud Mundam flumen gestum est aduersus Pompeios duos et Labienum atque Actium uarum. Cesar Romam rediens, ubi dum Reipublice statum contra exempla malorum clementer instaurat, auctoribus Bruto et Cassio, etiam plurimo senatu, in curia  tribus et uiginti uulneribus confossus, interiit. In qua coniuratione fuisse amplius quadraginta conscios ferunt. Corpus eius raptum populus, dolore instimulatus, in foro fragmentis tribunalium ac subselliorum cremauit post annos tres et menses sex quam regnare ceperant. Nam quatuor annis post mortem magni Cn. Pompeii bellum ciuile toto orbe indesinenter tonuit. Regnante apud Alexandrinos Cleopatra, quarto eius anno finito, Cesar Iulius primus Romanorum singularem obtinuit principatum, A quo etiam Cesares appellati sunt. Cassius interim, Iudea capta, templum spoliat. Abhinc imperatorum nomen.

Octauianus Cesar Augustus Romanorum secundus, regnauit annos quinquaginta sex et menses sex: a quo Augusti appellati reges Romanorum.  Quorum quindecim, uiuente Cleopatra, quadraginta et unum postea uixit. Augusti undecimo anno, deficiente in Iudea pontificum principatu, complentur hebdomade septuaginta in Daniele scripte. Anno ab Urbe condita septingentesimo decimo, interfecto Iulio Cesare, Octauianus, qui testamento Iulii Cesaris auunculi et hereditatem et nomen assumpserat, ut Romam adolescens admodum uenit indolem suam bellis ciuilibus uicit. Ut enim breuiter explicem bella ciuilia que ipse gessit, Mutinense, Philippense, Perusium, Siculum, Actiacum. E quibus duo, hoc est primum ac nouissimum, aduersus Marcum Antonium; secundum, aduersus Brutum et Cassium; tertium, aduersus Lucium Antonium; quartum, aduersus  Sextum Pompeium, Cneii Pompeii filium, quem confecit. Cesar ad fidem conciliate gratie qua Antonium receperat, filiam eius matrimomo sortitus est. Herodes, cessante regno ac sacerdotio Iudeorum, nichil ad eam gentem pertinens, utpote Antipatri Ascalonite et matris Cypridis Arabice filius, a Romanis Iudeorum suscepit principatum, quem tenuit annos triginta sex. Qui ne ignobilis forte et a Iudeorum semine argueretur extraneus, combussit libros omnes quibus nobilitas gentis Iudee in templo seruabatur ascripta, ut deficientibus probamentis, et ipse ad hanc pertinere putaretur: insuper etiam ut suam sobolem regio illorum generi commisceret, proiecta Dosside femina Hierosolymitana, quam priuatus acceperat uxorem, et nato ex  ea filio Antipatro sociauit sibi Mariannem filiam Alexandri, neptem Aristobuli fratris Hircani, qui ante eum rexerat Iudeorum gentem. Hec quinque filios ei genuit, quorum duos, Alexandrum et Aristobulum, ipse peremit in Samaria. Nec mora, post etiam illorum matrem, qua nil carius nouerat, simili scelere peremit. E quibus Aristobulus Herodem ex Berenice susceperat filium, quem in Actibus apostolorum ab angelo percussum legimus. Antonius Artabanem, Armenie regem, proditione et dolo cepit. Quem argentea catena uinctum, ad confessionem thesaurorum regiorum cegit: expugnatoque oppido in quo conditos esse prodiderat, magnam uim auri argentique abstulit. Qua elatus pecunia denuntiauit bellum Cesari, atque Octauie  sororis Cesaris, uxoris sue, repudium indixit; et Cleopatram sibi ex Alexandria occurrere imperauit, atque uxorem duxit. Ipse Actium, ubi classem constituerat, profectus, cum prope tertiam partem remigum fame absumptam offendisset, nichil motus: Remi, inquit, modo salui sunt: nam remiges non deerunt quoad Grecia homines habuerit. Ducente et triginta rostrate fuere Cesaris naues, et triginta sine rostris. Triremes uelocitate Liburnicis pares, octo legiones classi superposite, absque cohortibus quinque pretoriis. Classis Antonii, centum septuaginta nauium fuit, quantum numero cedens, tantum magnitudine precellens; nam decem pedum altitudine a mari aberant. Bellum ab hora quinta usque in horam septimam incerta uincendi spe protractum, grauissime  utrinque cedes acte: reliquum diei cum subsequente nocte in uictoriam Cesaris declinauit. Prior regina Cleopatra cum sexaginta uelocissimis nauibus fugit. Antonius mox fugientem uxorem subsecutus est. Ex uictis duodecim millia cecidisse referuntur, sex millia uulnerata sunt, e quibus mille inter curandum defecerunt. Cesar sexto imperator appellatus, et quarto ipse cum Marco Licinio Crasso consul Brundusium uenit. Ibi orbis terrarum presidia, diuisis legionibus composuit. Nouissime cum nauali prelio Antonius decertare pararet, subito uniuerse naues Antoniane partis ad Cesarem transierunt. Trepidus Antonius cum paucis se in regiam recepit. Deinde imminente Cesare, turbata ciuitate,  idem Antonius sese ferro transuerberauit. Cleopatra postquam se reseruari ad triumphum intellexit, uoluntariam mortem petens, serpentis, ut putatur, morsu, in sinistro tacta brachio, exanimis inuenta est, frustra Cesare etiam Psyllos admouente, qui uenena serpentum e uulneribus hominum haustu reuocare atque exsugere solent.

Cesar Alexandria urbe, omnium longe opulentissima et maxima, uictor potitus est. Hactenus qui uocabantur Lagide ab Ptolomeo primo, Lagi filio, in Aegypto regnauerunt annis ducentis nonaginta quinque. Cesar uictor ab Oriente ueniens, octauo Idus Ianuarias Urbem triplici triumpho ingressus est. Hoc die primum Augustus consalutatus est, atque ex eadem die summa rerum ac potestas penes unum esse cepit et mansit, quod Greci monarchiam  uocant. Porro autem hunc esse eumdem diem, hoc est octauum Idus Ianuarii, quo nos Epiphaniam, hoc est apparitionem siue manifestationem Dominici sacramenti obseruamus, nemo credentium siue etiam fidei contradicentium, nescit.

Per omnia igitur uenturi Christi gratia preparatum Cesaris imperium comprobatur: nam cum primum Caio Cesare auunculo suo interfecto ex Apollonia rediens Urbem ingrederetur, hora circiter tertia, repente liquido ac puto sereno circulus ad speciem celestis arcus orbem solis ambiit, quasi eum unum ac potissimum in hoc mundo solumque clarissimum in orbe monstraret: cuius tempore uenturus esset qui ipsum solem, mundumque totum  et fecisset et regeret. Deinde cum secundo in Sicilia receptis a Pompeio et Lepido legionibus, triginta millia seruorum dominis restituisset, et sex millia, quorum domini non exstabant in crucem egisset, ingentique animo uiginti millia militum exauctorauisset, atque quadraginta quatuor legiones solus imperio suo ad tutamen orbis terre distribuisset, ouansque Urbem ingressus, omnia superiora populi Romani debita donanda, litterarum etiam monumentis abolitis censuisset, in diebus ipsis fons olei largissimus de taberna meritoria, per totum diem fluxit; quo signo quid euidentius quam sub principatu Cesaris Romanoque imperio per totum diem, hoc est per omne Romani tempus imperii, Christum, atque ex eo Christianos, id est unctum  atque ex eo unctos, de meritoria taberna, hoc est de hospita largaque Ecclesia, affluenter atque incessabiliter processuros, restituendosque per Cesarem omnes seruos, qui tamen cognoscerent dominum suum, ceterosque qui sine domino inuenirentur, morti supplicioque dedendos, remittendaque sub Cesare debita peccatorum in ea urbe in qua spontaneum fluxisset oleum? Tertio autem cum Urbem triumphans quinto consul ingressus est, octauo scilicet Idus Ianuarias, cum et Ianum post ducentos annos primum ipse clausit, et clarissimum illud Augusti nomen assumpsit. Quid fidelius ac uerius credi potest, quam occulto gestorum ordine ad obsequium preparationis eius predestinatum fuisse qui eodem  die quo ille manifestandus multo post paululum erat, et pacis signum preferret, et potestatis nomen assumeret (ita anno ab Urbe condita septingentesimo sexagesimo tertio, clausis Iani portis, cum Cesar Augustus finito Cantabrico bello, pacatisque omnibus gentibus, ab oriente in occidentem, a septentrione ad meridiem, ac per totum Oceani circulum Urbem ingressus, cum spectante eo ludos, pronuntiatum  esset in mimo: O dominum equum et bonum; uniuersique quasi de ipso dictum esset, approbauissent, et statim quidem manu uultuque indecoras adulationes repressit, et in sequenti die grauissimo corripuit edicto, dominumque se posthac appellari, ne a liberis quidem aut a nepotibus suis, uel serio uel ioco passus est.



AETAS SEXTA A CHRISTO AD MUNDI FINEM.


 [4832] Igitur eo tempore, anno scilicet Cesaris Augusti quadragesimo secundo, a morte uero Cleopatre et Antonii, quando et Aegyptus in prouinciam uersa est, anno uigesimo septimo, olympiadis centesime tertie anno tertio, ab Urbe condita septingentesimo quinquagesimo secundo, id est eo anno quo compressis cunctarum orbis terre gentium motibus firmissimam uerissimamque pacem ordinatione Dei Cesar composuit, iehsu Christus Filius Dei, sextam mundi etatem suo consecrauit aduentu. Anno imperii Augusti quadragesimo octauo, Herodes patrator scelerum, et interfector pro Christo innocentium paruulorum, morbo intercutis aque et scatentibus toto corpore uermibus, miserabiliter digne moritur. Pro quo substitutus ab Augusto filius eius Archelaus,  regnauit annos nouem, id est usque ad ipsius Augusti finem; tunc enim non ferentibus ultra, sed accusantibus ferocitatem eius apud Augustum Iudeis, in uiennam urbem Gallie nobilissimam relegatur, et ad minuendam Iudaici regni potentiam insolentiamque domandam, quatuor fratres eius pro eo sunt tetrarche creati, Herodes, Antipater, Lysias et Philippus; quorum Philippus et Herodes, qui Antipas prius nuncupabatur, etiam uiuente Archelao, tetrarche fuerant ordinati. Natus igitur Christus uerus Dominus totius generis humani, inter homines Romano censui statim ascriptus est, illa prima clarissimaque professione qua Cesar se omnium principem, Romanosque rerum dominos singillatim cunctorum hominum edita ascriptione signauit. . Natus est autem octauo Kal. Ianuarii Christus, cum primum incrementa omnia anni uirentis incipiunt. Cesar Caium nepotem suum ad ordinandas Aegpti Syrie prouincias misit. Qui preteriens ab Aegypto, fines Palestine apud Hierosolymam, in templo Dei tunc sancto et celebri adorare contempsit, sicut Suetonius Tranquillus refert. Quod Augustus ubi comperit, prauo usus iudicio, prudenter fecisse laudauit.

[17] Tiberius priuignus Augusti, hoc est Liuie uxoris eius filius, regnauit annos triginta et duo. Hic per semetipsum nulla bella gessit. Sane quarto imperii eius anno, Germani Drusi filius, Caligule pater de Germanis, ad quos ab Augusto sene missus  fuerat, triumphauit; ipse autem Tiberius plurima imperii parte, cum magna et graui modestia reipublice prefuit: adeo ut quibusdam presidibus augenda prouinciis tributa suadentibus scripserit, boni pastoris esse tondere pecus, non deglabrare. Huius anno duodecimo Pilatus Iudee procurator ab eodem dirigitur. Herodes tetrarcha, qui Iudeorum principatum tenuit annis uiginti et quatuor, in honorem Tiberii et matris eius Liuie, Tiberiadem condidit et Liuiadem. Anno decimo quinto imperii Tiberii, Dominus post baptismum, quod predicauit Ioannes, mundo regnum celorum annuntiat, peractis a mundi principio secundum Hebreos, annis, ut etiam Eusebius in Chronicis suis signat, quatuor millibus, annotando quod decimo sexto anno Tiberii principium fuerit octuagesimi primi  Iubilei secundum Hebreos: nostra autem supputatio undeuiginti minus ponendos esse existimat. Iuxta uero Chronica eadem que ipse Eusebius de utraque editione, ut sibi uidebatur, composuit, anni supputantur quinque millia ducenti et uiginti octo. Ioannes Baptista ab Herode in carcere positus pro ueritate capite truncatur. Anno decimo octauo imperii Tiberii, Dominus sua passione mundum redimit, et predicaturi per Iudee regiones apostoli, Iacobum fratrem Domini Hierosolymis ordinant episcopum; ordinant et septem diaconos, quorum uno lapidato à Iudeis Stephano, Ecclesia per regiones Iudee et Samarie dispergitur. Prelatus preses Palestine prouincie ad Tiberium imperatorem, atque ad senatum retulit de passione ac resurrectione  Christi, consequentibus uirtutibus que per ipsum palam facte fuerant, uel per discipulos ipsius in nomine eius fiebant, et de eo quod certatim crescente plurimorum fide Deus crederetur. Tiberius cum suffragio magni fauoris retulit ad senatum, ut Christus Deus haberetur. Senatus indignatione motus, cur non sibi secundum morem delatum esset, ut de suscipiendo cultu prius ipse decerneret, consecrationem Christi recusauit, edictoque constituit exterminandos esse Urbe Christianos, precipue cum et Seianus prefectus Tiberii suscipiende religioni obstinatissime contradiceret Tiberius; tamen edicto accusatoribus Christianorum mortem comminatus est. Itaque paulatim immutata est illa Tiberii Cesaris  laudatissima modestia, in penam contradictoris senatus. Nam plurimos senatorum proscripsit, et ad mortem cegit. uiginti sibi patricios uiros consilii causa selegerat; horum uix duos incolumes reliquit, ceteros diuersis causis necauit; Seianum prefectum suum res nouas molientem interfecit; filios suos Drusum et Germanicum, quorum Drusus naturalis, Germanicus adoptiuus erat, manifestis ueneni signis perdidit, filios Germanici filii sui interfecit.

Agrippa cognomento Herodes, filios Aristobuli filii Herodis regis, accusator Herodis tetrarche, Romam profectus, à Tiberio in uincula coniicitur, ubi primos sibi adsciuit ad amicitiam, et maxime Germanici filium Caium.

[40] Caius cognomento Caligula, regnauit annos  tres, menses decem, dies octo: homo omnium ante se flagitiosissimus, et qui uere dignus Romanis blasphemantibus, et Iudeis persecutoribus punitor adhibitus uideretur.

Hic exclamasse fertur: Utinam populus Romanus unam ceruicem haberet! Iudei apud Alexandriam seditione excitata profligati sede atque urbe pulsi, expromendarum querelarum causa, Philonem quemdam, uirum sane imprimis eruditum, legatum ad Cesarem mittunt; sed Caligula Iudeis infestissimus, spreta legatione Philonis, omnes Iudeorum sacras edes, atque antiquum illud Hierosolymis sacrarium profanari sacrificiis gentilium, ac repleri statuis simulacrisque imperauit. Et statua Iouis posita, se ibi ut deum coli precipit. Hic Herodem Agrippam  amicum suum uinculis liberatum, regem Iudee fecit; qui mansit in regno annos septem, id est, usque ad quartum Claudii annum. Quo ab Angelo percusso successit in regnum filius eius Agrippa, qui usque ad exterminium Iudeorum, uiginti et quatuor annis perseuerauit. Herodes tetrarcha et ipse Caii amicitiam petens, cogente Herodiade, Romam uenit, sed accusatus ab Agrippa, etiam tetrarchiam perdidit; relegatusque exsilio, apud uiennam Galliarum urbem post mortem Caii, inde in Hispaniam cum Herodiade fugiens, merore periit. Pilatus, qui sententiam damnationis in Christum dixerat, et ipse perpetuo exsilio uienne recluditur; tantisque ibi irrogante Caio langoribus coarctatus est, ut sua se transuerberans manu malorum compendium mortis celeritate quesierit.  Mattheus Euangelium in Iudea predicans, Hebraicis litteris scripsit; Caius Caligula a suis protectoribus occisus est. Duo libelli in secretis eius reperti, quorum alteri pugio, alteri gladius pro signo nominis adscriptus erat, lectissimorum uirorum nomina et notas morti destinatorum continentes; inuentaque ibi est arca ingens, uariorum uenenorum, quibus mox Claudio Cesare iubente demersis infecta maria traduntur, non sine magno piscium exitio.

[45] Claudius regnauit annis quatuordecim. Exordio regni eius Petrus ad superandum Simonem magnum, cum prius Antiochenam fundasset Ecclesiam, Romam uenit, et salutarem cunctis credentibus fidem fideli uerbo docuit; potentissimisque uirtutibus  approbauit, ibique uiginti et quinque annis cathedram tenuit episcopalem, id est, usque ad ultimum Neronis annum. Marcus euangelista Euangelium, quod Rome scripserat, Petro mittente, primum Aquileie predicauit. Ibique ordinato Hermagora discipulo suo, ad Aegyptum peruenit; constitutisque atque confirmatis Ecclesiis per Libyam, Marmaricam, Ammoniacam, Pentapolim, Alexandriam, atque Aegyptum uniuersam, ad ultimum tempus a paganis Alexandrie martyrium suum compleuit. Furius Camillus Scribonianus Dalmatie legatus, bellum ciuile molitus, legiones multas fortissimasque ad sacramenti mutationem pellexerat. Itaque die dato ut in unum undique ad nouum imperatorem conueniretur, neque aquile ordinari, neque conuelli quoquo modo  signa moueriue potuerunt exercitus; tanti et minus usitati miraculi fide motus, et conuersus in penitentiam, Scribonianum quinta statim die destitutum interfecit, seseque in sacramento prioris militie continuit. Quod sine dubio propter aduentum apostoli Petri et tenera Christianorum germina, hoc ciuile bellum diuinitus est compressum. Tiberius Claudius Britanniam adiens, que excitata in tumultum esse uidebatur, quam neque ante Iulium Cesarem, neque post eum quisquam attingere ausus fuerat, sine ullo prelio ac sanguine intra paucissimos dies plurimam insule partem in deditionem recepit. Orcadas etiam insulas Romano adiecit imperio, ac sexto quam profectus erat mense, Romam rediit. Eo anno quarto uidelicet imperii  eius, fames grauissima per Syriam, cuius Lucas etiam meminit, facta est. Sed Christianorum necessitatibus, apud Hierosolymam conuectis ab Aegypto frumentis, Helena Agabenorum regina conuersa ad fidem Christi, largissime ministrauit. Quinto eius imperii anno inter Theram et Therasiam, insula de profundo emicuit triginta stadiorum spatio extenta. Septimo imperii eius anno sub procuratore Iudee Cumano, in Hierosolymis tanta seditio in diebus azymorum exorta est, ut in portarum exitu populo coarctato, triginta millia Iudeorum cede prostrata, et compressione suffocata referantur. Claudius nono anno imperii sui, Iudeos tumultuantes Roma expulit. Suetonius hoc modo inde refert: Claudius Iudeos impulsore Christo, assidue tumultuantes, Roma  expulit. De eadem expulsione Lucas in Actibus apostolorum refert. uerumtamen sequenti anno tanta fames Rome fuit, ut medio foro imperator correptus a populo, conuiciis et fragminibus panis turpissime infestatus, egre per Pseudotyrum in palatium refugerit. Claudius manifestis uenenis est mortuus.

[59] Nero annos tredecim, menses septem, dies uiginti octo, Caii Caligule auunculi sui erga omnia uitia ac scelera sectator, imo transgressor. Hic primus post omnia attentata facinora Rome Christianos suppliciis et mortibus affecit, ac per omnes prouincias pari persecutione excruciari imperauit. Huius secundo anno, Festus Iudee procurator successit  Felici. A quo Paulus Romam uinctus mittitur, et biennium in libera manens custodia, post hec ad predicandum dimittitur, necdum Nerone in tantam persecutionem Christianorum erumpente, quantam de eo narrant historie. Quo tempore creditur Paulus ad Hispanias peruenisse, et Arelate Trophymum, uienne Crescentem discipulos suos ad predicandum reliquisse. Iacobus frater Domini, cum triginta annis Hierosolymorum rexisset Ecclesiam, septimo Neronis anno perimitur a Iudeis, uindicantibus in illo quod Paulum interficere nequiuerant. Festo in magistratu Iudeorum succedit Albinus, Albino Florus; cuius luxuriam et auaritiam ceteraque flagitia non ferentes Iudei, contra Romanos rebellauerunt, aduersum quos uespasianus magister  militie transmissus, plurimas Iudee urbes cepit, Titum filium suum maiorem inter legatos habens. Nero in re militari nichil omnino ausus, Britanniam pene amisit, ipsumque nomen Christianum extirpare conatus, beatissimos Christi apostolos Petrum cruce, Paulum gladio occidit. Mox aceruatim miseram eius uitam oborte undique oppressere clades. Hac tempestate Persius peta oritur; Lucanus quoque ac Seneca precepto Neronis interficiuntur. Nero postquam Galbam in Hispania imperatorem creatum ab exercitu cognouit, totus animo ac spe concidit; postmodum cum incredibilia mala subruenti reipublice moliretur, hostis a senatu pronuntiatus, ignominiosissime fugiens ad quartum ab Urbe lapidem, sese ipse interfecit, atque in eo Cesarum omnis familia  consumpta est.

Mortuo Nerone, Galba Romam uenit, Pisonemque sibi nobilem industriumque iuuenem in filium atque in regnum adoptauit, septimoque mense imperii sui ab Othone iugulatus est.

Otho mox ut creatum imperatorem in Gallias per Germanicas legiones uitellium comperit, bellum ciuile molitus, tribus primum leuibus preliis, hoc est uno apud Alpes, altero circa Placentiam, tertio circa locum quem Castores uocant contra uitellianos duces congressus, uictor exstitit; quarto autem apud uetriacum prelio animaduertens suos uinci, mense tertio quam imperator ceperat, sese interfecit.

uitellius uictor Romam uenit, ubi cum multa crudeliter ac nequiter ageret, postquam de uespasiano  comperit, primum deponere molitus imperium, post a quibusdam animatus Sabino uespasiani fratre occiso succensoque templo, et mista simul flamma ruinaque, omnes in unum pariter interitum ac tumulum dedit. Post deficiente in uespasiani nomen exercitu suo, cum iam destitutus trepidus se in quamdam proximam palatio cellulam contrusisset, turpissime inde protractus, in forum deductus, octauo quam regnum presumpserat mense, apud Gemmonias scalas minutissimorum ictuum crebris compunctionibus excarnificatus, atque inde unico tractu in Tiberim mersus etiam communi caruit sepultura.

uespasianus itaque cum Iudeos multis eorum oppidis captis, in urbe Hierosolymorum precipue ob  diem festum congregatos, obsidionis clausisset, cognita Neronis morte, hortatu plurimorum regum et ducum imperium adeptus, relicto in castris ad procurationem obsidionis Hierosolymorum Tito filio, cognita etiam interfectione uitellii, paulisper Alexandrie substitit. Titus uero magna ac diuturna obsidione Iudeos premens, machinis cunctisque bellicis molitus non sine multo suorum sanguine, tandem muros ciuitatis irrupit. Sed ad expugnandam interiorem templi munitionem quam reclusa multitudo sacerdotum ac principum tuebatur, maiore et ui et mora opus fuit. Itaque Titus imperator ab exercitu pronuntiatus, templum Hierosolymis incendit ac diruit; quod a die conditionis prime usque ad diem euersionis ultime manserat annos  mille octoginta nouem, uel sicut a pluribus colligitur mille centum et duo. Muros urbis uniuersos solo adequauit. Sexcena millia Iudeorum eo bello interfecta Cornelius et Suetonius referunt. Iosephus uero Iudeus qui ei tunc bello prefuit, et apud uespasianum propter predictum imperium ueniam gratiamque meruerat, scribit undecies centena millia gladio et fame periisse; sed et preter hos centum millia publice uenundata, totoque orbe dispersa.

Consummatum est hoc bellum annis quatuor: duobus quidem, Nerone uiuente, et duobus aliis postea. uespasianus inter alia magnorum operum in priuata adhuc uita, in Germaniam, ac deinde in Britanniam a Claudio missus, tricies et bis cum hoste conflixit. Duas ualidissimas gentes, uiginti oppida, insulam  uectam Britannie proximam, Romano adiecit imperio. Colossus erigitur Rome, habens altitudinis pedes centum et nouem, uespasianus in uilla propria circa Sabinos, nono anno principatus sui, profluuio uentris est mortuus.

[82] Titus annos undecim, menses undecim. uir omnium uirtutum genere mirabilis, adeo ut amor et delicie humani generis diceretur. Hic amphitheatrum Rome edificat, et in dedicatione eius quinque millia ferarum occidit. Iste tantum facundus exstitit, ut causas Latino ageret pemate, et tragedias Grece componeret. Tantum autem bellicosus, ut in expugnatione Hierosolymorum sub patre militans, quadraginta unum propugnatores duodecim sagittarum confoderit ictibus. Porro in imperio tante  bonitatis fuit, ut nullum omnino puniret, sed conuictos aduersum se coniurationis dimitteret, atque in eadem familiaritate qua ante habuerat, retineret. Huius etiam inter omnia fuit illud celebre dictum: Perdidisse diem, in qua nichil boni fecerit. Hic cum ingenti omnium luctu in eadem uilla qua pater eius, morbo assumptus est.

[84] Domitianus, frater Titi iunior, annos quindecim, menses quinque. Is in tantam superbiam prolapsus est, ut deum sese ac dominum uocari, scribi, colique iusserit; secundusque post Neronem Christianos persequitur. Confirmatissimam toto orbe Ecclesiam Christi, datis crudelissime persecutionis edictis, conuellere conatur; sub quo apostolus  Ioannes in Pathmum insulam relegatus est, et Flauia Domitilla, Flauii Clementis consulis ex sorore eius neptis, in insulam Pontianam ob fidei testimonium exsulat. Fertur autem idem ipse beatum Ioannem in feruentis olei dolium misisse. Ex quo tam immunis exiit a penis, quam a corruptione carnis manserat semper immunis. Domitianus Iudeos quoque acerbitate tormentorum genusque Dauid interfici precepit, quasi adhuc futurus esset ex semine qui regnum posset adipisci. Hic crudeliter in palatio a suis interfectus est; cuius cadauer populari sandapila per uespiliones exportatum, atque ignominiose sepultum est.

[99] Nerua admodum senex a Petronio prefecto et Parthenio spadone Domitiani interfectore imperator  creatus, annum unum, menses quatuor, dies octo; qui Traianum in regnum adoptauit. Hic primo edicto suo, cunctos exsules reuocauit, quos Domitianus relegauerat; unde et Ioannes apostolus hac generali indulgentia liberatus, Ephesum rediit; et quia concussam se absente per hereticos uidit Ecclesie fidem, confestim hanc descripta Euangelio suo uerbi Dei eternitate stabiliuit. Nerua emenso plus minus anno imperii sui confectus morbo diem obiit.

[101] Traianus genere Hispanus, regni gubernacula Nerua tradente suscepit, annos nouemdecim, menses sex, dies quindecim. Hic apud Agrippinam Gallie urbem insignia suscepit imperii. Mox Germaniam trans Rhenum in pristinum statum reduxit;  trans Danubium multas gentes subegit, regiones trans Euphratem et Tigrim sitas, prouincias fecit; Seleuciam et Ctesiphontem ac Babyloniam occupauit, atque usque Indie fines post Alexandrum accessit. Huius quarto anno Clemens discipulus Petri apostoli, Romane Ecclesie episcopus, martyrio coronatur, et Flauia Domitilla pro Christo cum aliis plurimis in insulam Pontiam exsilio deportata. Ioannes apostolus, sexagesimo octauo anno post passionem Christi, etatis autem sue nonogesimo octauo, Ephesi placida morte quieuit. Traiano aduersum Christianos persecutionem mouente, Simeon qui et Simon, filius Cleophe, Hierosolymorum episcopus crucifigitur, et Ignatius Antiochie episcopus Romam perductus, bestiis traditur. Alexander quoque Romane Ecclesie  episcopus, martyrio coronatur, et septimo ab Urbe milliario, uia Numentana, ubi decollatus est, sepelitur. Sub quo etiam imperatore gloriosissimus senex Zacarias, uiennensis Ecclesie episcopus, martyrio coronatur. Nam primus Crescens discipulus apostolum uienne aliquot annos resedit; quo ad Galatiam reuerso, tertius Martinus episcopus et discipulus apostolorum uienne resedit; sed postmodum Plinii secundi oratoris et historici, qui inter ceteros iudices persecutor dictus erat, relatu admonitus eos homines preter confessionem Christi, honesta conuenticula, nichil contrarium Romanis legibus facere, fiducia sane innocentis confessionis nemini mortem grauem ac formidolosam uideri, rescriptis  illico lenioribus temperauit edictum. Rome aurea domus a Nerone condita repentino conflagrauit incendio; Pantheum Rome, quod Domitianus fecerat, fulmine concrematum est. Terremotis Antiochiam ciuitatem pene totam subruit, et alias per orbis partes ciuitates, incredibile dictu. Sub uno tempore Iudei quasi rabie efferati per diuersas terrarum partes exarserunt, bellaque atrocissima gesserunt, donec digna cede iussu Imperatoris sternerentur. Traianus, ut quidam ferunt, apud Seleuciam Isaurie urbem, profluuio uentris exstinctus est. uerus uiennensis episcopus, qui unus fuit de discipulis et auditoribus apostolorum, Traiani temporibus, doctrina et confessione fidei floruit. Illis temporibus apud Pontum Synopis ciuitatis episcopus  Phocas gloriosissime martyrium duxit; cuius sacratissime reliquie translate sunt in Galliam, in ciuitatem uiennam, ibique in ecclesia sanctorum apostolorum reposite.

[120] Adrianus consobrine Traiani filius, unum et uiginti annos imperauit. Hic per Quadratum discipulum apostolorum et Aristidem Atheniensem uirum, fide sapientiaque plenum, et per Serenum Grauium legatum, libris de Christiana religione compositis instructus atque eruditus, precepit per epistolam ad Minutium Fundanium proconsulem Asie datam, ut nemini liceret Christianos sine obiectu criminis aut probatione damnare. Adrianus iustissimis legibus rempublicam ordinauit; idemque pater patrie in senatu ultra morem maiorum appellatus  est, et uxor eius Augusta. Idem eruditissimus in utraque lingua bibliothecam Athenis miri operis exstruxit. Iudeos rebellantes et Palestinam prouinciam quondam suam depopulantes, ultima cede perdomuit, ultusque est Christianos quos illi, Cocheba duce, quod sibi aduersum Romanos non assentarentur, excruciabant. Precepitque ne cui Iudeorum intreundi Hierosolymam esset licentia, Christianis tantum ciuitate permissa; quam ipse in optimum statum murorum exstructione reparauit, et Aeliam uocari de prenomine suo precipit. Primus ex gentibus Hierosolyme Marcus episcopus constituitur, cessantibus his qui fuerant ex Iudeis numero quindecim, et prefuerant a passione Domini per annos fere centum et septem. Per idem tempus Aquila, ponticus  interpres secundus, post Septuaginta oritur, et Basilides heresiarcha agnoscitur. Hoc itidem tempore et Iustus uiennensis Ecclesie episcopus, illustrissimus in confessione exstitit. Quadratus quoque, cuius supra meminimus, Publio Athenarum episcopo apostolorum discipulo, ob Christum martyrio coronato, in locum eius substituitur, et Ecclesiam grandi terrore dispersam, fide et industria sua congregat.

[141] Antoninus, cognomento Pius, imperator creatus, annis uiginti et non plenis tribus rempublicam gubernauit cum filiis suis Aurelio et Lucio, menses tres, qui in omni regno Romano cautionibus incensis cunctorum debita relaxauit, adeoque tranquille  uixit ut merito Pius et Pater patrie sit appellatus. Iustinus philosophus librum de Religione Christiana compositum Antonino tradidit, benignumque eum erga Christianos homines fecit; qui non longe post suscitata persecutione, prodente Crescente cynico, pro Christo sanguinem fudit. ualentinianus et Marcion heresiarche produntur, atque Galenus medicus Pergamo genitus, Rome clarus habetur. Pius episcopus Rome habetur, sub quo Hermes librum scripsit, qui Pastoris dicitur, in quo preceptum continet angeli, ut Pascha semper die Dominico celebretur. Polycarpus auditor beati Ioannis Romam ueniens multos ab heretica labe castigauit, qui ualentini et Cerdonis fuerant nuper doctrina corrupti. uiennensium episcopus Iustus  adhuc clarus habetur; Lugdunensium Photinus. Antonius ad duodecimum ab Urbe lapidem morbo correptus interiit. Anicetus Rome episcopus.

[161] Marcus Antoninus uerus cum fratre Lucio Aurelio Commodo Antonino, annis decem et nouem mense uno imperium tenuit. Ii primi rempublicam equo iure tutati sunt, cum usque ad hoc tempus singuli Augusti fuerint. Bellum deinde contra Parthos admirabili uirtute et felicitate gesserunt. In diebus Parthici belli persecutiones Christianorum quarta iam post Neronem uice, in Asia et in Gallia graues exstiterunt. Polycarpus et Pionius fecere martyrium in Asia; in Galliis quoque plurimi gloriose pro Christo sanguinem fuderunt. Iustus uiennensis episcopus, longo tempore exsilio maceratus,  martyr gloriosus efficitur. Tunc Photinus uenerabilis senex, tempore interposito cum quadraginta et octo ex Lugdunensi et uiennensi urbe martyrium suum impleuit. Nec multo post, uindex scelerum lues multas late prouincias, Italiam maxime, Romamque uastauit. Seuerinus, Exuperius et Felicianus paruo tempore ante apud uiennam martyrio coronati. Commodus dum cum fratre in uehiculo sedet, casu morbi quem apoplexiam Greci uocant, suffocatus interiit. Eo defuncto, Marcus Antoninus solus aliquantulum reipublice prefuit; post Commodum filium suum assumpsit in regnum. Antonino imperatore, Melito Asianus Sardicensis episcopus, apologeticum pro Christianis tradidit. Lucius Britannorum rex, missa ad Eleutherium Rome episcopum  epistola, ut Christianus efficeretur petiit. Apollinaris Appianus Hieropoli, et Dionysius Corinthi, clari habentur episcopi. Montanus Aprorum, et Tatianus, a quo Encratite heresiarche exorti sunt. Antoninus preteriti temporis per omnes prouincias tributa donauit; omniaque simul fiscalium negotiorum calumniosa munimenta congesta, in Foro iussit incendi, seuerioresque leges nouis constitutionibus temperauit. Post Marcomanicum bellum in quo gentes barbare, Wandali, Sarmate omnisque pene Germania exercitum Romanum circumcinxerat, quando ad inuocationem nominis Christi, quam subito magna fidei constantia quidam milites effusi in preces, tantam uim pluuie impetrauerunt, ut Romanos  largissime ac sine iniuria refecerit, barbaros autem crebris fulminum ictibus perterritos, in fugam cegerit, sicut idem Antoninus imperator in litteris suis fatetur, ob inuocationem nominis Christiani per milites Christianos, et sitim que ex penuria aquarum in castris Romanorum erat depulsam, et collatam sibi fuisse uictoriam. Antoninus in Pannonia constitutus, repentino morbo diem obiit. Theophilus sextus Antiochene Ecclesie floruit, et Pinitus Cretensis Gnosie urbis episcopus. Tatianus heresiarcha Encratitarum, qui quandiu a Iustini martyris latere non discessit, floruit in Ecclesia. Huius errorem Seuerianus auxit, a quo Seueriniani.

[181] Lucius Antoninus Commodus post mortem patris regnauit annos tredecim. Hic aduersum Germanos  bellum feliciter gessit; ceterum per omnia luxurie et obscenitatis dedecore deprauatus, gladiatoriis armis sepissime in ludo depugnauit, et in amphitheatro feris sese frequenter obiecit; interfecit etiam plurimos senatores, maxime quos aduertit nobilitate industriaque excellere. Capitolium urbis fulmine ictum, ex quo facta inflammatio, bibliothecam maiorum cura studioque compositam, edesque alias iuxta sitas rapaci turbine concremauit. Ireneus episcopus Lugdunensis habetur, Dionysius quoque, discipulorum Christi auditor, uiennensem tunc Ecclesiam regebat. Theodosion Ephesius interpres tertius, apparuit. Commodus imperator colossi capite sublato, sue imaginis caput ei iussit imponi. Cunctis itaque incommodus in uestalia domo strangulatus,  interiisse fertur.

[194] Aelius Pertinax senex, imperator a senatu creatus, sex mensibus regnauit. Hic Iuliani iurisperiti scelere in palatio occisus est, mense sexto postquam imperare ceperat; quem Seuerus etiam apud Pontem Miluium bello ciuili uictum interfecit. uictor decimus tertius Rome episcopus, datis late libellis constituit Pascha die Dominico celebrari. Sicut et condecessor eius Eleuther, a decima quarta luna primi mensis usque in uicesimam primam: cuius decretis fauens Theophilus Cesaree Palestine episcopus, scripsit aduersum eos qui decima quarta luna cum Iudeis Pascha celebrabant, cum ceteris qui in eodem concilio resederant episcopis, synodicam et ualde utilem epistolam. Aelius Pertinax  supplicanti senatui ut uxorem augustam et filiam Cesarem faceret, renuens ait: Sufficere sibi debere quod ipse imperaret inuitus. Huius Aelii atque Iuliani Seueri quoque imperatorum temporibus, Dionysius, sicut diximus, uiennensis episcopus eruditissimus floruit. Apollonius disertissimus uir scribit aduersus Montanum Priscam et Maximillam, et disserit Montanum et insanas uates eius periisse suspendio. Serapion Antiochie episcopus floruit, et Apollonius senator martyr efficitur.

[195] Seuerus Pertinax genere Afer Tripolitanus ab oppido Lepti, qui se ex nomine imperatoris quem occisum ultus fuerat, Pertinacem appellari uoluit; regnauit annis decem et septem. Hic natura seuus,  multis sepe bellis lacessitus, fortissime quidem rempublicam, sed laboriosissime rexit. Piscennium Nigrum, qui in Aegypto et Syria ad tyrannidem aspirauerat, apud Cyzicum uicit, et interfecit. Iudeos et Samaritas rebellare conantes ferro cercuit; Parthos, Arabas Adiabenosque superauit. Quinta hortante a Nerone persecutione Christianos excruciauit; plurimique sanctorum per diuersas prouincias martyrio coronati; inter quos et Leonites, pater Origenis, et Clemens Alexandrine Ecclesie, coronati sunt. Tunc temporis et Ireneus Lugdumensis cum maxima multitudine martyrium suum perfecit. Et Paracodes uiennensis episcopus, clarus in fidei doctrina, clarus in confessione persistens, mansit in episcopatu usque ad Maximini tempora; cuius  tempore Zacarias Lugdunensis episcopus floruit. Claudio Albino qui se in Galliis Cesarem fecerat, Lugduni interfecto, Seuerus in Britannias bellum transfert ubi magnis grauibusque preliis sepe gestis receptam partem insule a ceteris indomitis gentibus uallo distinguendam putauit. Itaque magnam fossam firmissimumque uallum crebris insuper turribus communitum per centum triginta et duo millia passuum a mari ad mare duxit. Ibique apud Eboracum oppidum morbo obiit. Reliquit duos filios, Basilianum et Getam, quorum Geta hostis publicus interiit; Basilianus Antonini cognomine assumpto regno potitus est. Perpetua et Felicitas apud Carthaginem Africe in castris bestiis deputate pro Christo Nonis Martiis. Symmachus interpres  quartus agnoscitur. Origenes Alexandriis studiis eruditur; uictor annis tredecim Romanam Ecclesiam rexit. Panthenus Stoice secte philosophus, qui primum in Indiam a Demetrio Alexandrie episcopo ad docendum missus fuerat, uiua uoce et exemplo Ecclesiam Christi instruit.

[212] Aurelius Antoninus Bassianus idemque Caracalla principatum adeptus mansit in eo annis non plene septem, patre Seuero asperior, omnibus autem hominibus libidine intemperantior, qui etiam nouercam suam Iuliam uxorem duxit. Hierico quinta editio diuinarum Scripturarum inuenta est cuius auctor non apparet. Alexander episcopus Cappadocie cum desiderio sanctorum locorum Hierosolymam  ueniret, uiuente adhuc Narcisso episcopo persenilis etatis Domino per reuelationem idipsum monente, in loco Narcissi episcopus constituitur. Tertullianus Afer Centurionis proconsularis filius, omnium Ecclesiarum sermone celebratur. Aurelius Antoninus contra Parthos bellum moliens, inter Edessam et Carras ab hostibus circumuentus occiditur.

[219] Macrinus prefectus pretorii cum filio Diadumeno inuasit imperium; emensoque anno apud Archelaidem militari tumultu occisus est. Tertullianus cuius supra meminimus, presbyter, usque ad mediam etatem Ecclesie inuidia postea et contumeliis clericorum Romane Ecclesie ad Montani  dogma delabitur, atque aduersus Ecclesiam texit uolumina.

[220] Marcus Aurelius Antoninus imperium adeptus, tenuit annis quatuor. Hic sacerdos Heliogabali templi, nullam sui nisi stuprorum, flagitiorum totiusque obscenitatis infamem satis memoriam reliquit. Tumultu militari exorto, Rome cum matre interfectus est. In Palestina Nicopolis, que prius Emaus uocabatur, urbs condita est. Hec est Emaus quam Dominus post resurrectionem suam suo ingressu sanctificare dignatus est, legationis industriam pro ea suscipiente Iulio Africano scriptore temporum. Sexta editio inuenta est Nicopoli. Sabellius heresiarches oritur. Hippolytus episcopus, multorum conditor opusculorum, temporum canonem conscripsit, et  hucusque perduxit.

[224] Aurelius Alexander, senatus ac militum uoluntate imperator creatus, tredecim annis digno equitatis preconio prefuit. Cuius mater Mammea Christiana Origenem presbyterum audire curauit, eumque Antiochia accitum summo honore habuit. Hic expeditione in Persas facta, Xerxem regem eorum uicto roppressit. Sed militari tumultu apud Moguntiacum interfectus est. Urbanus, Rome episcopus, multos nobilium ad fidem Christi et martyrium perduxit. Tunc temporis Cecilia uirgo, et ualerianus, et Tiburtius, atque Maximus, martyrium compleuerunt.

[234] Maximinus, nulla senatus uoluntate, imperator ab exercitu, postquam bellum in Germania  prospere gesserat, creatus, tres annos habuit. Hic aduersum Ecclesiarum sacerdotes et clericos persecutionem exercet, maxime propter Christianam Alexandri, cui successerat, et Mammee matris eius familiam. Hunc Pupienus Aquileie interfecit. Pontianus et Anteros, Romane urbis episcopi, martyrio coronati, ac in cemeterio Calixti sepulti.

[241] Gordianus imperator creatus, mansit in eo annis septem. Nam Pupienus, interfector Maximini, et frater eius Albinus, qui usurpauerant imperium, mox in palatio sunt interfecti. Iulius Africanus inter scriptores ecclesiasticos nobilis habetur. Qui in Chronicis suis refert se Alexandriam uenisse, Heraclee opinione celeberrima prouocatum, quem et in diuinis et in philosophicis studiis, atque omni Grecorum  doctrina instructissimum fama loqueretur. Origenes in Cesarea Palestine Theodorum, cognomento Gregorium, et Athenodorum adolescentulos fratres, Ponti postea nobilissimos episcopos, diuina philosophia imbuit. Fabianus, testimonio Spiritus sancti in specie columbe super caput eius descendentis, Rome episcopus ordinatur, licet quidam hoc uerius de Zepherino affirment. Florentinus quoque, episcopus uiennensis, uita et doctrina emicuit; mansit ad Galieni et uolusiani imperium, exsiliatusque martyrium compleuit. Gordianus, admodum puer in Orientem ad bellum Parthicum profectus, suorum fraude, haud longe a Circeso super Euphratem, interfectus est.

 [248] Philippus Philippum filium suum consortem regni faciens, mansit in eo annis septem. Hic primus imperatorum omnium Christianus fuit. Ac post tertium imperii eius annum millesimus a conditione Rome annus expletus est. Itaque magnificis ludis augustissimus omnium preteritorum hic natalis annus a Christiano celebratus est imperatore. Origenes aduersus quemdam Celsum Epicureum philosophum, qui contra nos libros scripserat, octo uoluminibus respondit. Ut breuiter quid dicam, tantum scribendi sedulus fuit, ut Hieronymus quodam loco quinque millia librorum eius se legisse meminerit. Philippus pater et filius, quamuis diuersis locis, ambo tamen tumultu militari et Decii fraude, interfecti sunt.

 [254] Decius, ciuilis belli incentor, anno uno, mensibus tribus. Hic cum Philippos patrem et filium interfecisset, ob eorum odium ad persequendos interficiendosque Christianos feralia dispersit edicta. Idemque filium suum Cesarem legit, cum quo simul continuo in medio barbarorum sinu interfectus est. Persecutione Decii Fabianus in urbe Roma martyrio coronatus est, sedemque sui episcopatus Cornelio dereliquit; ipsoque martyrio coronato, Lucius pontificatum tenuit. Huic Stephanus successit; quo per martyrium transeunte, Xystus locum eius impleuit, idemque per confessionem fidei, martyrii palmam sumpsit. Cyprianus, clarissimum lumen doctorum, episcopus Carthaginis, clarus habetur. Tunc temporis et Laurentius archidiaconus et alii plures martyrii  gloriam exornauerunt.

[255] Gallus Hostilianus cum filio uolusiano duos annos et quatuor menses regnum obtinuit. Quo tempore pestilentia ingens per omnes pene prouincias Romani imperii extenditur ob ultionem sine dubio uiolati nominis Christiani. Nouatianus, Cypriani episcopi presbyter, Romam ueniens nouam heresin condidit. Origenes septuagesimo etatis anno non ad integrum impleto, defunctus, in urbe Tyri sepultus est, Cornelius, episcopus Rome, a quadam matrona Lucina rogatus, corpora sanctorum apostolorum de Catacumbis leuauit noctu, et posuit: Pauli quidem in uia Ostiensi, ubi decollatus est; Petri autem, non longe a loco ubi crucifixus est inter corpora sanctorum episcoporum in templo olim Apollinis, in monte  Aureo, in uaticano palatio Neroniano. Gallus et uolusianus dum contra Aemilianum, nouis rebus studentem, bellum ciuile moliuntur, occisi sunt. Aemilianus tamen tertio mense inuase tyrannidis exstinctus est. Ammonius eruditus in philosophia, qui euangelicos canones scribit, Alexandrie clarus habetur.

[257] ualerianus cum fido Galieno, annos quindecim. Hic ualerianus in Grecia ab exercitu Augustus appellatus est; Rome autem a senatu Galienus Cesar creatus est. ualerianus in Christianos persecutione commota, statim a Sapore Persarum rege captus, luminibusque orbatus, ignominiosissima apud Persas seruitute consenuit; donce uixit, hanc continuam  damnationem sortitus, ut ipse accliuis humi, regem semper ascensurum in equum, non manu sua, sed dorso attolleret. Et Galienus, quidem tam claro Dei iudicio territus, tanquam miseri college permotus exemplo, pacem Ecclesiis trepida satisfactione restituit. Hac procellosa tempestate Cyprianus Carthaginensis episcopus coronatur martyrio: cuius uite et passionis uolumen egregium reliquit Pontius, diaconus eius, qui usque ad diem passionis eius cum ipso exsilium sustinuit. Germani Alpibus, Rhetia totaque Italia penetrata, Rauennam usque perueniunt; Alamanni Gallias peruagantes, etiam in Italiam transeunt. Grecia, Macedonia, Pontus, Asia Gothorum inundantia deletur. Publius Ingenuus, qui purpuram imperii sumpserat, apud Myrsam occiditur.  Posthumus in Gallia inuasit tyrannidem, ac per decem annos ingenti uirtute ac moderatione usus, dominantes hostes expulit; qui tamen seditione militum interfectus est. uictorinus a Gallis ultro creatus imperator, post paululum apud uiennam occisus est. Theodorus, Gregorius cognomento, Neocesarie Ponti episcopus, magna uirtutum claret. E quibus unum est quod ut Ecclesie faciende locus sufficeret, montem precibus mouit. Tunc temporis Lupicinus, uiennensis Ecclesie episcopus, clare floruit. Galienus cum rempublicam deseruisset, ac Mediolani libidinibus inseruisset, occisus est. Cornelio, qui duobus annis rexit Ecclesiam Romanam, ob Christi martyrium coronato, successit Lucius. Passus est autem beatus Cyprianus persecutione octaua  eodem die, sed non eodem anno, quo Rome Cornelius.

[272] Claudius, uoluntate senatus sumpto imperio, annis duobus. Hic Gothos iam per annos quindecim Illyricum Macedoniamque uastantes bello adortus, incredibili strage deleuit. Cui a senatu clypeus aureus in curia et in Capitolio statua eque aurea decreta est. Sed continuo apud Sirmium morbo correptus interiit.

[273] Mox frater eius Quintilius, uir bone moderationis, ab exercitu imperator electus, decimo septimo die imperii sui interfectus est. Malchion, disertissimus Antiochene Ecclesie presbyter, qui in eadem urbe rhetoricam docuerat, aduersus Paulum Samosetanum, qui episcopus Antiochie dogmatizabat,  Christum communis nature hominem tantum fuisse, notariis excipientibus, disputauit.

[274] Aurelianus imperium adeptus, quinque annis et sex mensibus tenuit, uir industria militari excellentissimus, expeditione ad Danubium suscepta, Gothos magnis preliis profligauit.

Hic urbem Romam muris firmioribus cinxit. Nouissime cum persecutionem aduersus Christianos agi decerneret, fulmen ante eum, magno pauore circumstantium, ruit, ac non multo post in itinere occisus est. Eutychianus, Rome episcopus, martyrio coronatus in cemeterio Calixti sepelitur; qui et ipse trecentos tredecim martyres manu sua sepeliuit.

Tacitus menses sex. Quo apud Pontum occiso, obtinuit  Florianus imperium diebus octoginta nouem. Quique apud Tarsum interfectus est. Anatolius natione Alexandrinus, Laodicie Syrie episcopus, philosophorum discipulus eruditus, plurimo sermone celebratur. Cuius ingenii magnitudo de libro quod super Pascha composuit, et de decem libris arithmetice Institutionis, potest apertissime cognosci. Tunc temporis insania Manicheorum heresis oritur. Quo tempore uiennensis episcopus Simplides mire sanctitatis floruit. Permansit autem usque ad imperatoris Cari tempora.

[279] Probus imperator annos sex, menses quatuor. Hic Gallias iamdudum a barbaris occupatas, per multa grauia prelia deletis tandem hostibus, ad perfectum liberauit. Bella deinde ciuilia, et quidem  plurimo sanguine, duo gessit: unum in Oriente, quo Saturninum tyrannum subactum et oppressit et cepit; aliud quo Proculum et Bonosum apud Agrippinam magnis preliis superatos interfecit; ipse autem apud Sirmium turre ferrata militari tumultu interfectus est. Secundo huius anno, ut in Chronicis Eusebii legimus, iuxta Antiochenos, trecentesimus uicesimus sextus annus fuit; iuxta Tyrios, quadringentesimus tertius; iuxta Lacedemonios, trecentesimus uicesimus quartus; iuxta Edessenos, quingentesimus octogesimus octauus; iuxta Ascalonitas, trecentesimus octogesimus; secundum Hebreos, initium octogesimi septimi iubilei, quo continentur anni quatuor mille ducenti quinquaginta. Archelaus, Mesopotamie episcopus, librum disputationis  sue quam habuit aduersus Manicheum exeuntem de Perside, Syro sermone composuit, qui translatus a multis Grecis habetur.

Carus, cum filio Carino et Numeriano, annos tres. Carus in bello Parthico postquam duas nobilissimas Parthorum urbes, Celen et Ctesiphontem, cepit et de Persis triumphauit, super Tigriden in castris fulmine ictus interiit.

[285] Caius Romane Ecclesie fulget episcopus, qui postmodum sub Diocletiano martyrium passus est. Phierius, presbyter Alexandrie, sub Theona episcopo florentissime populos docuit, et sermones diuersorumque tractatuum libros composuit. Inuenitque elegantiam compositionis, ita ut Origenes minor uocaretur: uir mire parcimonie, et uoluntarie  paupertatis, post persecutionem omni tempore uite sue Rome uersatus est. Numerianus, qui cum patre Caro Parthico bello interfuerat, rediens fraude Apri soceri sui interfectus est.

[288] Diocletianus, ab Urbe condita millesimo quadragesimo uno ab exercitu imperator lectus, annos triginta; qui statim ut potestatis copiam habuit, Aprum, interfectorem Numeriani, manu sua interfecit.

Deinde Carinum, quem Carus Cesarem in Dalmatia reliquerat, difficillimo bello et maximo labore superauit. Dehinc cum in Galliam Anolus et Helianus collecta rusticanorum manu, quos Baccadas uocabant, perniciosos tumultus excitauissent.  Maximianum, cognomento Herculianum, Cesarem fecit, misitque in Gallias; qui facile agrestium hominum et confusam manum militari uirtute composuit. Igitur per omnes Romani imperii fines subitarum turbationum fragore concrepuerunt: Carausio in Britanniis rebellante, qui primum ad obseruanda Oceani littora, que tunc Franci et Saxones infestabant, positus, cum plus in perniciem, quam in profectum reipublice ageret, a Maximiano iussus occidi, purpuram sumpserat; Achilleo in Aegypto, cum et Africam Quingentiani infestarent; Narseus etiam, rex Persarum, Orientem bello premeret. Hoc periculo Diocletianus permotus, Maximianum Herculium ex Cesare fecit Augustum; Constantium uero, et Maximinum, et Maximianum  ualerium, Cesares legit. Constantius Herculi Maximiani priuignam Theodoram accepit uxorem, ex qua sex filios fratres Constantini sustulit. Carausius, per sex annos sibi Britannia fortissime uindicata, tandem fraude allecti socii sui interfectus est; qui postea insulam per triennum tenuit, quem Asclepiodotus, prefectus pretorio, oppressit, Britanniamque post decem annos recepit. Constantius uero Cesar, in Gallia primo prelio ab Alamannis profligato exercitu suo, uix ipse subreptus est; secundo autem secuta est satis secunda uictoria, ita ut paucis horis quadraginta millia Alamannorum cesa fuerint. At Maximianus Augustus Quingentianos in Africa perdomuit. Porro autem Diocletianus Achilleum obsessum per octo menses, apud Alexandriam cepit et  interfecit. Preterea ualerius Maximianus cum duobus iam preliis aduersum Narseum conflixisset, tertio inter Gallinicum et Carras congressus et uictus, amissis copiis ad Diocletianum refugit. A quo arrogantissime exceptus est, ita ut per aliquot millia passuum purpuratus ante uehiculum eius precederet. Hic Diocletianus primus gemmas uestibus calceamentisque inseri iussit, dum sola purpura retro principes uterentur. Decimo octauo anno Diocletiani, ipse in Oriente, Maximianus Herculius in Occidente uastari Ecclesias, affligi interficique Christianos precipiunt, adustis diuinis libris. Hac tempestate martyrium sanctorum Thebeorum, Mauricii sociorumque eius sexies mille sexcentorum sexaginta sex impletur. Passio quoque uictoris et Ursi apud Castrum  Solodorum, passio quoque beate Fidis et sociorum eius apud urbem Agennum, que postea Conchis translata est. Martyrium etiam Gereonis sociorumque eius trecentorum uiginti octo apud Agrippinam Coloniam. Hec persecutio ita crudelis et crebra flagrabat, ut intra unum mensem decies et octies millia martyrum pro Christo passi inueniantur. Nam et Oceani limbum transgressa, Albanum Aaron, et Iulium Britannie cum aliis pluribus uiris ac feminis felici cruore damnauit. Tunc temporis passus est et Pamphilus presbyter, cuius uitam Eusebius Cesariensis episcopus tribus libris comprehendit. Secundo autem persecutionis anno, Diocletianus Nicomedie, Maximianus Herculius Mediolani  purpuram deposuerunt. Attamen cepta semel persecutio usque ad septimum Constantini imperatoris annum feruere non cessauit. Constantinus decimo sexto imperii anno, uir summe mansuetudinis et ciuilitatis, Eboraci in Britannia diem obiit. Tertio anno persecutionis, quo et Constantius obiit, Maximinus et Seuerus a ualerio Maximiano Cesares facti sunt. E quibus Maximianus maleficia et stupra sua Christianorum persecutionibus accumulat. Passus est ea tempestate Petrus, Alexandrie episcopus, a quo Arius presbyter primo damnatus est. Passi sunt cum eo plures Aegypti episcopi.

Lucianus quoque, uir moribus et continentia et eruditione precipuus, Antiochene Ecclesie presbyter, passus est, et Rome Timotheus, decimo  Kalend. Iulii. Floruit tunc temporis Melciades Romane Ecclesie pontifex. Floruit et tunc temporis uir disertissimus Paschasius, uiennensis Ecclesie episcopus. Phileas de urbe Aegypti, que uocatur Thebais, nobilis genere episcopus, elegantissimum librum de martyrum laude componit, et pro Christo capite truncatur. Arnobius apud Africam florentissime rhetoricam docuit, et aduersum gentes uolumina composuit que uulgo exstant.

[306] Constantinus Constantii ex concubina Helena filius, in Britannia imperator creatus, regnauit annos triginta, menses decem, ab anno persecutionis quarto. Maxentius Herculii Maximiani filius Rome Augustus appellatur. Licinius Constantie sororis Constantini, Carnuti imperator creatur. Constantinus imperator  de persecutore Christianus factus, licentiam dedit Christianis libere congregari, et in honorem Christi ubique ecclesias construi; ac pene per totum imperium Romanum priuilegia singulis ciuitatibus dedit, ut populus Christianus sub iure et ordinatione episcoporum libere uiueret, ac Dei templis libere honoris structuram componeret. Huius temporibus heresis Ariana exoritur: Nicenumque concilium ad damnationem Arii, et confirmationem integre fidei ex orbe terrarum congregatur, anno post incarnationem Domini trecentesimo uicesimo secundo, die mensis secundum Grecos Desei, uicesimo nono, quod est, decimo Kalendarum Iuliarum, consulatu Paulini et Iuliani. Uno eodemque tempore et illud sacratissimum Concilium apud Arelaten sexcentorum  episcoporum colligitur, Martino tunc episcopo eiusdem ciuitatis existente; apud uiennam Claudio in catholico dogmate clarissimo episcopo. Eodem tempore Donatistarum in Africa schisma oritur. Namque Donatus per Africam et maxime Numidiam, afferens a nostris Scripturas in persecutione inimicis traditas, multos sua persuasione decepit. Per idem etiam tempus ab Helena Constantini matre Hierosolymis crux Domini inuenta est. Constantinus in fide eruditus a B. Siluestro papa, fecit miro opere baptisterium Rome, ubi baptisatus est iuxta basilicam B. Ioannis Baptiste, que appellatur Constantiniana. Item basilicam B. Petro in templo Apollinis, necnon et B. Paulo, corpus utriusque ere Cyprio circumdans  quinque pedes crasso. Item basilicam in palatio Sorano, que cognominatur Hierusalem, ubi partem ligni crucis Domini deposuit. Item basilicam B. martyris Agne, ex rogatu Constantie filie sue. Item baptisterium in eodem loco, ubi et baptizata est soror eius Constantia cum filia Augusta. Item basilicam B. Laurentio martyri, uia Tiburtina in agro uerano, ubi idem martyr gloriosus sepultus est. Item basilicam uia Lauicana, inter duas lauros beato Petro et Marcellino martyribus, et mausoleum, ubi matrem suam posuit in sarcophago purpureo.

Item basilicam in ciuitate Hostie iuxta portum urbis Rome beatorum apostolorum Petri et Pauli, et beati Ioannis Baptiste. Item basilicam in ciuitate Albanensi sancti Ioannis Baptiste. Item basilicam  in urbe Neapoli miro opere exornauit, in honorem apostolorum et martyrum. Idem imperator Depranam ciuitatem Bithynie in honorem martyris Luciani ibi conditi instaurans, ex uocabulo matris sue, Helenopolim nuncupauit. Idem urbem nominis sui statuens in Thracia, sedem Romani imperii et caput totius orientis esse uoluit. Caput uero totius imperii ante Romam beatis apostolis Petro et Paulo sub testamento tradidit, nobiliores Romanorum, consulares quoque uiros, ac pene totum senatorum ordinem cum uxoribus et liberis, in secundam uel nouam Romam Constantinopolim translatum habitare constituens. Idem ipse statuit citra ullam hominum cedem, paganorum, templa claudi, arasque deorum confringi. Retius Augustodunensis episcopus, celeberrime  fame habetur, et Iuuencus presbyter Hispanus, qui hexametris uersibus quatuor libros Euangelii composuit, Firmianus, qui et Lactantius Arnobii discipulus, Nicomedie rhetoricam docuit, ac penuria discipulorum, ob Grecam scilicet ciuitatem, ascribendum se contulit. Hic in extrema senectute magister Cesaris Crispi filii Constantini in Gallia fuit, qui postea a patre interfectus est.

Iacobus Nizibene episcopus, unus ex numero sub Maximini persecutore confessorum et eorum qui in Nicena synodo Arianam peruersitatem homoousii oppositionem damnarunt, multorum opusculorum scriptor moritur.

[337] Constantius cum Constantino et Constante fratribus, regnat annos decem et octo, menses quinque,  dies quatuordecim. Iacobus Nizibenus episcopus agnoscitur; ad cuius preces sepe urbs discrimine liberatur. Impietas Ariana Constantii imperatoris fulta presidio, exsiliis, carceribus, et uariis afflictionum modis, primum Athanasium Alexandrine urbis episcopum, deinde omnes non sue partis episcopos persecuta. Maximinus Treuerorum urbis episcopus, clarus habetur; a quo Athanasius cum a Constantio quereretur ad penam, honorifice susceptus est. Florebat et tunc temporis Nectarius uiennensis episcopus, in doctrina fidei eximius, qui in uasensi illa synodo uenerabili primus interfuit, et Patris, et Filii, et Spiritus sancti unam esse naturam et potestatem, et deitatem, et uirtutem, in  Ecclesia publice predicauit, et docuit. Antonius monachus centesimo quinto etatis anno in eremo moritur. Reliquie Timothei apostoli Constantinopolim inuecte. Constantii fauore Arius presbyter fretus, dum in Constantinopolim ad ecclesiam pergeret, cui tunc Alexander senex episcopus presidebat aduersus nostros de fide dimicaturus, diuertens post forum Constantini ad causam necessariam, uiscera eius repente simul cum uita effusa sunt. Constantio Romam ingresso ossa B. Andree apostoli et Luce euangeliste a Constantinopolitanis miro fauore suscepta sunt. Hilarius Pictauiensis episcopus, qui pulsus ab Arianis, in Phrygiam exsulauerat, cum apud Constantinopolim librum pro se Constantio porrexisset, ad Gallias rediit. Heresis Anthropomorphitarum  in Syria et in Macedonia, in Constantinopoli quoque nascitur. Donatus artis grammatice scriptor, ac preceptor Hieronymi, Rome illustris habetur. Eusebius Cesaree Palestine, in Scripturis diuinis studiosissimus, ac bibliothece diuine cum Pamphilo martyre diligentissimus peruestigator, moritur; qui primum in Arianam heresim lapsus, ad catholicum dogma correptus rediit. Eustasius primum Celesyrie, dein Antiochie episcopus, aduersum Arianum dogma multa componens, in exsilium pulsus, apud Traianopolim Trachiarum urbem conditus est. Marcellus Ancyranus episcopus, contra Arianos scribens arguitur Sabelliane hereseos; sed et beatus Hilarius in septimo aduersum Arianos libro, nominis eius quasi heretici  meminit. Porro ille defendit se non esse dogmatis cuius accusatur communione Iulii et Athanasii Romane et Alexandrine urbis pontificum. Basilius Ancyranus episcopus Macedoniane partis cum Eustathio Sebasteno princeps fuit; fuit autem artis medicine peritus.

[361] Iulianus, annos duos, menses octo. Hic ex clerico imperator factus in idolorum culturam conuertitur, martyriaque infert Christianis, eosque callidis circumuentionibus odiisque persequitur. Quo tempore inter alios qui in toto orbe pro Christo passi sunt, Ioannes et Paulus Rome martyrium illustre duxerunt. Pagani quoque apud Sebasten Palestine urbem sepulcrum beati Ioannis Baptiste inuadunt, ossaque dispergunt, eadem rursus collecta concremantes,  latius per agros spargunt. Sed Dei prouidentia adfuere quidam ex Hierosolymis monachi, qui colligentibus misti, quecunque poterant ablata, ad patrem suum Philippum pertulere; ille confestim hec  ad pontificem Athanasium; tunc maximum, per Iulianum diaconum suum misit; que ille suscepta, paucis arbitris, sub cauato sacrarii pariete, inclusa profutura generationi postere conseruauit: cuius presagium sub Theodosio imperatore per Theophilum eiusdem urbis episcopum completur. Qui destructo Serapis templo, sancti Ioannis ibidem consecrauit ecclesiam. Iulianus odio Christi templum in Hierosolymis Iudeis reparare  permittit. Qui cum ex omnibus prouinciis collecti, noua templi fundamenta iacerent, subito nocte oborto, terremotu saxa ab imo fundamentorum excussa, longe lateque sparsa sunt; igneus quoque globus ab interiore ede templi egressus, plurimos eorum suo prostrauit incendio. Quo terrore reliqui pauefacti, Christum confitebantur inuiti. Et ne hoc casu crederent factum, sequenti nocte in uestimentis cunctorum crucis apparuit signum. Iulianus efferri ossa uenerabilis Iacobi Nizibeni episcopi foras ciuitatem iubet, inuidens ipsius miraculis; que non longe post ditioni Persarum subiicitur. Iulianus, incertum a quo, cum exercitus acies contra Persas ordinaret, perimitur, ac intestina sua in era proiiciens, insano ore Christum Dominum blasphemans, uicisti,  Galilee, uicisti, uitam cum regno perdidit: cuius interitum per reuelationem illico per uniuersam Ecclesiam plurimi agnoscunt. Lucifer Calaritanus episcopus a Constantio cum Nicenam fidem damnare nollet, in Palestinam relegatus ab exsilio reuertitur, a quo postea Luciferianum schisma. Eusebius natione Sardus, uersellensis episcopus similiter a Constantio pro confessione fidei, Scythopolim et inde Cappadociam relegatus, ab exsilio reuersus, factione Arianorum interficitur. Fornacius Aquilegensis Ecclesie episcopus, in hoc maxime detestabilis quod Liberium Romane urbis episcopum pro fide ad exsilium pergentem primus sollicitauit, et fregit, et ad suscriptionem hereseos compulit. Acacius Luscus Cesaree episcopus, in tantum sub Constantio claruit,  ut felicem Rome pro Liberio episcopum consecraret.

[363] Iouianus, anno uno, uel ut uerius, mensibus octo. Qui, dum se ab exercitu imperatorem fieri conspiceret, seque Christianum affirmans, paganis preesse non posse assereret, Et nos, inquit omnis exercitus, qui per Iulianum nomen Christi abiecimus, tecum Christiani esse uolumus. Quibus auditis imperii sceptra suscepit. Synodus Antiochie a Melito suisque facta in qua Macedonianum dogma praue firmatur. Iouianus lapsu Constantii predecessoris admonitus, honorificis et officiosissimis litteris Athanasium requirit, ab ipso formam fidei ecclesiarumque disponendarum suscepit modum; sed huius pia letaque principia mors immatura corripuit.

Hilarius urbis Pictauorum Aquitanice episcopus,  factione Saturnini Arelatensis episcopi de synodo Biterrensi in Phrygiam relegatur sub Constantio, ubi duodecim libros aduersum Arianos confecit, et librum de synodis ad Galliarum episcopos scripsit; et alia reuersus ab exsilio catholica et nimis preclara opera. Serapion Thaneos episcopus, elegantis ingenii, sub Constantio etiam in confessione fidei inclytus moritur.

[364] ualentinianus et ualens frater eius, annos duodecim. Apollinaris Laodicenus episcopus multimoda nostre religionis scripta composuit. Sed incautus postea a fide deuians, heresim sui nominis instituit. Photinus quoque et Eunomius eo tempore heretici agnoscuntur. Gothi apud Histrum bifarie  inter Frigidernum et Ataricum diuisi sunt. Sed Frigidernus Ataricum ualentis auxilio superans, huius beneficii gratia ex catholico Arianus cum ommi gente Gothorum affectus est. Tunc uulfila eorum episcopus Gothicas litteras reperit, et utrumque Testamentum in linguam propriam transtulit. Damasus Rome episcopus fecit basilicam iuxta atrium sancto Laurentio, et aliam in catacumbis, ubi iacuerunt corpora sanctorum apostolorum Petri et Pauli, in quo loco platomam ipsam, ubi iacuerant sancta corpora, uersibus adornauit. ualens ab Eudoxio Arianorum episcopo baptizatus nostros persequitur. Gratianus ualentiniani filius tertio eius anno, Ambiani imperator est factus. Constantinopoli apostolorum martyrium dedicatur. Post Auxentii Mediolanensis  episcopi seram mortem, Mediolani Ambrosio episcopo facto, omnis ad fidem rectam Italia conuertitur. Nectarus uiennensis et Hilarius Pictauiensis episcopi moriuntur.

ualens cum Gratiano et ualentiniano ualentiniani fratris sui filiis, annos quatuor. ualens lege data ut monachi militarent, nolentes fustibus iussit occidi. Gens Hunnorum diu inaccessis seclusa montibus, repentina rabie percita, exarsit in Gothos, eosque sparsim conturbatos, ab antiquis sedibus expulit. Gothi transito Danubio fugientes, a ualente sine armorum depositione suscepti per auaritiam Maximi ducis; fame ad rebellandum coacti sunt, uictoque ualentis exercitu, per Thraciam sese miscentes, simul omnia cedibus, incendiis, rapinisque  impleuerunt. ualentiniani, et ualentis tempore rebellantes Alamannos, Franci inter Danubium et Meotides paludes iuncti Romanis, superauerunt. Francos lingua Attica ualentinianus imperator a feritate et duritia atque audacia appellari primus uoluit. Qui post paululum cum tributa Romanis negarent, et Romanorum impetum ferre non possent, egressi a Sicambria, peruenerunt in extremas partes Rheni fluminis in Germanorum oppida, ibique aliquot annos cum principibus suis Marcomiro et Sunnone resederunt. Ubi primum regem Pharamundum sibi postmodum statuunt, legibusque se subdunt, quas priores eorum Wisouastus et Wisogastus, Artogastus, Salegastus inuenerunt. uictorinus natione Afer sub Constantino principe rhetoricam docens, in  extrema senectute Christi se tradidit fidei. Titus Bostrenus episcopus, acerrimus contra Manicheos disputator, moritur. Athanasius Alexandrinus episcopus, multa Arianorum perpessus insidiis, ad Constantem Galliarum principem fugit; unde reuersus cum litteris, et rursum post mortem illius fugatus, usque ad Iouiani imperium latuit. A quo recepta Ecclesia sub ualente moritur. Ephrem Edesse Ecclesie diaconus, uir in sua lingua, id est Syra, eruditissimus, moritur. Basilius Cesaree Cappadocie, que prius Mazacate Gratiano. Gregorius quoque Nazianzenus, uir eloquentissimus, preceptor Hieronymi, sub Theodosio iam principe moritur.

[379] Gratianus cum fratre ualentiniano, annos  septem. Theodosius uir strenuus a Gratiano imperator creatus, maximas Scythicas gentes, hoc est Alanos, Hunnos, et Gothos, magnis multisque preliis uicit. Cuius studium fidei non ferentes Ariani, post quadraginta annos ecclesias quas ui tenuerant, reliquerunt. Quo tempore uiennensem Ecclesiam regebat Niceta preclarissimus in dogmate fidei episcopus. Sed et Lugdunensis episcopus Iustus, mire sanctitatis uir, qui postmodum relicta sede sui episcopatus, inter sanctissimos patres anachoritas mira humilitate latens, moritur in Aegypto; cuius ossa pio amore solliciti Lugdunenses ad urbem suam reportant, ossa quoque uiatoris sanctissimi comministri ipsius. Constat autem hunc uenerabilem episcopum Iustum sub Paschasio uiennensi episcopo  nutritum, Claudii eiusdem urbis episcopi diaconum, postmodum ad sanctam Lugdunensem Ecclesiam regendam translatum. Synodus centum quinquaginta patrum in urbe regia Constantinopoli congregatur, aduersus Macedonium. Damaso Rome episcopo, Ambrosius Mediolanensis Ecclesie episcopus, in catholicorum dogmate claruit. Theodosius imperator Arcadium filium consortem imperii sui facit. Anno secundo Gratiani imperatoris, ipso sexies et Theodosio consulibus, Theophilus paschalem computum scripsit. Maximus, uir quidem strenuus et probus, atque Augusto dignus, si non contra sacramenta fidei tyrannidem emersisset, in Britannia inuitus propemodum ab exercitu imperator creatus, in Galliam transiit, ibique Gratianum Augustum dolis  circunuentum apud Lugdunum occidit, fratremque eius ualentinianum Italia expulsum, uienne primum latere cegit, iustissimam penam cum matre sua Iustina persoluentem, que illum Ariana heresi polluit: et Ambrosium episcopum eminentissimam catholice fidei arcem ut perfida obsidione uexauit, nec ante cepta nefanda deseruit, nisi post prolatas beatorum martyrum reliquias Geruasii et Protasii, quas Domino reuelante idem beatus episcopus incorruptas reperit. Theodosius ualentinianum Italia expulsum benigne suscipit. Priscilliana heresis oritur. Idem Priscillianus accusante Itacio, a Maximo tyranno gladio ceditur. Martinus Turonorum episcopus miraculorum insignis effulsit. Post Pharamundum Franci Clodionem eius filium sibi regem statuunt.  Abhinc Franci in finibus Thoringiorum habitantes, crinitos reges habere ceperunt. Id temporis Romani Gallias tenebant. Citra Ligerim fluuium Gothi Burgundiones quoque doctrina Ariana infecti cis ultraque Rhodanum habitabant. Primus rex Francorum Clodio a castro Thoringiorum Dysporo profectus, Rhenum transiit; superato Romanorum populo, Carbonariam syluam tenuit, usque ad Camaracum uenit, ibique interfectis Romanis, sedem sibi statuit.

[385] Theodosius, Gratiano adhuc uiuente, annis sex Orientem tenuit; illo mortuo imperauit annis undecim. Ipse et ualentinianus, quem Italia expulsum benigne susceperat, ac simul Maximum tyrannum  tertio ab Aquileia lapide interficiunt. Maximus Britanniam omni pene armatam iuuentute, copiisque militaribus exspoliauit, que eum in Gallias secute, nunquam ultra ad domum rediere. uidentes transmarine gentes seuissime Scotorum a circio, Pictorum ab aquilone, destitutam milite ac defensore insulam, adueniunt, et uastatam direptamque eam per multos annos opprimunt. Hieronymus presbyter in Bethleem toto mundo clarus habetur, qui librum quem de uiris illustribus Ecclesie scribit, usque ad decimum quartum totius imperii Theodosii annum perducit. Gentium templa per totum orbem, iubente Theodosio subuertuntur, ac pro eis Christi templa ubique micant. Per idem tempus Ioannis anachoreta insignis claruit. Qui etiam Theodosio consulenti de Eugenio  tyranno, uictoriam illi predixit. Damasus Rome urbis episcopus, elegans in uersibus componendis ingenium habuit, et prope octogenarius moritur. Apollinaris episcopus Laodicenus Syrie, in Scripturis non parum instructus, a quo Apollinariste feruntur nominati. Patianus in Pyrenei iugis Barcillone episcopus optima senectute moritur, castigate eloquentie, tam uita quam sermone clarus. Photinus de Gallogrecia Marcelli discipulus Syrini episcopus a ualentiniano pulsus Ecclesia, Ebionis heresin instaurare conatur. Dydimus Alexandrinus oculis captus, et ob id elementorum quoque ignarum, tantum miraculum sui omnibus prebuit, ut dialecticam quoque et geometriam que uel maxime uisu indigerent, usque ad perfectum didicerit.

 [396] Arcadius filius Theodosii cum fratre Honorio, annis quatuordecim. Sanctorum prophetarum corpora Abacuc et Michee diuina reuelatione manifestantur. Innocentius, Rome episcopus, dedicauit basilicam beatissimorum martyrum Prothasii et Geruasii, ex deuotione testamenti cuiusdam illustrissime femine uestine. Mamertus uiennensis episcopus insignissimus habetur, qui inter alia mirifica, ob imminentem cladem ante Ascensionem Domini solemnes instituit litanias. Martinus Turonorum episcopus moritur; Donatus Epiri episcopus uirtutibus insignis est habitus. Qui draconem ingentem exspuens in os eius necauit, quem octo iuga boum ad locum incendii, ne erem putredo eius corrumperet, uix trahere potuerunt. Clodione  rege defuncto, qui uiginti annis Francis regnauit Meroueus successit, a quo Francorum reges Merouingi sunt appellati. Metis a Francis succensa, Treueros destructa; Franci usque Aureliam perueniunt. Post Meroueum Childericus regnum adeptus, regnauit annis uiginti quatuor. Cui successit Chlodoueus, qui primus rex Francorum Christianus factus est, a beato Remigio Rhemorum episcopo instructus et baptizatus cum populo suo. Gothi Italiam, Wandali atque Alani Gallias aggrediuntur. Augustinus episcopus Hipponensis scientia atque doctrina insignis habetur. Ioannes quoque Constantinopolitanus et Theophilus Alexandrinus illustres episcopi predicantur. Epiphanius Salamine episcopus, qui inter alia  opera libros contra omnes hereses scripsit. Eunomius Ariane partis, Cizycenus episcopus, erumpens in blasphemiam, publice quod Ariani texerant, fatetur. Tiberianus Beticus, sectator Priscilliani, post suorum cedem tedio uictus exsilii, ut canis reuersus ad uomitum suum, filiam deuotam Christo uirginem matrimonio copulauit.

[410] Honorius cum Theodosio minorem fratris sui filio, annis quindecim. Honorius imperator, uidens oppositis tyrannis nil aduersus barbaros agi posse, ipsos prius tyrannos deleri iubet. Constantio comiti huius belli summa commissa est, qui primum in Galliam profectus cum exercitu, Constantinum imperatorem apud Arelaten ciuitatem clausit, cepit, occidit. Constantem Constantini filium Hierontius  comes suus, ut nequam magis quam probus apud uiennam interfecit, atque in eius locum Maximum quemdam substituit; ipse uero Hierontius a suis militibus est occisus. Maximus exutus purpura, destitutus a militibus Gallicanis inter barbaros in Hispania egens exsulauit. Iouinus uir Galliarum nobilissimus in tyrannidem mox ut assurrexit, cecidit. Sebastianus frater eius continuo ut creatus occisus est; Alaricus Attalo imperatore facto, infecto, refecto, ac defecto, citius his omnibus pene quam dictis, ceu mimus risum et ludum exspectauit imperii, cuius ille umbratilis consul. Tertullus ausus est in curia dicere: Loquar uobis, consul et pontifex, quorum alterum iam teneo, alterum spero. Attalus itaque tanquam inane imperii simulacrum cum  Gothis usque ad Hispanias portatus est. Unde descendens naui in mari captus, et ad Constantium comitem deductus, inde Honorio imperatori exhibitus, truncata manu, uite relictus est.

Heraclianus Africe comes, elatus supercilio, Sabinum domesticum suum, uirum ingenio industriaque solertem generum allegit, atque aliquandiu Africana annona extra ordinem detenta, tandem cum immensa satis incredibilique classe nauigio Romam contendit. Nam habuisse tria millia septingenta naues dicitur; quem numerum nec Xerxem, nec Alexandrum Magnum, uel quemquam alium regum habuisse historie referunt. Sed littore egressus occursu Marini comitis territus, arrepta naui solus Carthaginem rediit, ibique continuo militari manu  interfectus est. Sabinus gener eius, Constantinopolin fugit; unde post aliquantulum tempus retractus, exsilio damnatus est; ac sic, adiuuante Christo, pax et unitas, per uniuersam Africam Ecclesie catholice reddita est. Marinus comes apud Carthaginem, inceptum zelo stimulatus, an auro corruptus, Marcellinum tribunum, uirum imprimis prudentem et industrium occidit. Qui continuo reuocatus ex Africa, factusque priuatus, uel ad penam, uel ad penitentiam conscientie sue dimissus est. Alaricus rex Gothorum Romam inuasit, partemque eius cremauit incendio nono Kalend. Septemb., anno conditionis eius millesimo centesimo, sexagesimo quarto Honorii imperii anno. Sic tertio die quam ingressus  fuerat depredata urbe egressus est. Inde Gothi in Siciliam transire conati, in conspectu suorum miserabiliter arrepti et demersi sunt. Alarico Atauulfus in regem Gothis succedit, qui Placidiam captiuam sororem imperatoris in uxorem assumpsit. Is satis studiose sectator pacis, militare fideliter Honorio imperatori preoptauit. Placidie uxoris sue, femine sane ingenio acerrime, et religione satis probe, ad omnia bonarum ordinationum opera persuasu et consilio temperatus est. Is apud Barcillonem Hispanie urbem dolo suorum, ut fertur occisus est. Post hunc Segericus rex a Gothis creatus, cum itidem iudicio Dei ad pacem pronus esset, nichilominus a suis interfectus est. Constantius comes apud Arelaten consistens, magnarum rerum gerendarum industria, Gothos  quibus iam Atauulfus preerat, Placidie coniux a Narbona expulit, atque abire in Hispaniam cegit. Segerico uallia successit in regnum Gothorum; ad hoc ordinatus a Gothis, ut pacem infringeret, ad hoc ordinatus a Deo, ut pacem confirmaret, territus maxime iudicio Dei; quia cum magna Gothorum manus instructa armis nauigiisque transire in Africam moliretur, in duodecim millibus passuum Gaditani freti, tempestate correpta, miserabili exitu perierat. Hic uallia pacem optimam cum imperatore, datis Honorio lectissimis obsidibus pepigit, ac Placidiam imperatoris sororem honorifice apud se honesteque habitam fratri reddidit. Hac tempestate Pelagius aduersus Christi gratiam erroris sui dogmata predicat; ad cuius condemnationem, concilium  apud Carthaginem ducentorum decem et quatuor episcoporum congregatur. Cyrillus Alexandrie episcopus, insignis est habitus; Lucianus presbyter scripsit reuelationem beati protomartyris Stephani, quam ei reuelauit Deus septimo Honorii principis anno, ac Gamalielis et Nicodemi qui in Euangelio et in Actibus apostolorum leguntur. Scripsit autem eam Greco sermone ad personam omnium Ecclesiarum. Quam reuelationem Auitus presbyter, homo Hispanus, in Latinum uertit eloquium, et adiecta epistola sua per Orosium presbyterum, qui missus a beato Augustino ad sanctum Hieronymum pro discenda anime ratione, ad loca sancta peruenerat, occidentalibus dedit: quique primus in patriam reuersus reliquias beati Stephani intulit occidenti.  Francis post Meroueum, ut diximus, regnauit Childericus. His temporibus Anianus Aurelianensis episcopus clarus habetur; qui orationibus suis ab Hunnorum impetu, Aetio tunc patritio Romanorum Aurelianos liberauit. Britanni Scotorum Pictorumque infestationem non ferentes Romam mittunt, et subiectione sui premissa, auxilia flagitant. Quibus statim missa legio magnam barbarorum multitudinem strauit; ceteros Britannie finibus pellunt. Ob arcendos hostes murum trans insulam inter duo maria statuunt; qui absque magistro magis cespite quam lapide factus, nil Britannis operantibus profuit; nam mox ut dicessere Romani, priores hostes aduecti nauibus, obuia queque sibi cedunt, uastant atque  deiiciunt. Iterum petunt Britanni auxilia Romanorum, qui aduenientes hostes trans maria fugant, coniunctisque sibi Britannis murum saxeum solidum inter ciuitates, que dudum ob metum hostium fuerant facte, a mari usque ad mare perducunt. Sed et littore Meridiani maris, ne inde irruptio hostium fieret, crebras turres per interualla ad prospectum maris statuunt. uale dicentes sociis, quasi ultra non redituri, Bonifacius Rome episcopus fecit oratorium in cemeterio sancte Felicitatis, et ornauit sepulcrum eius. Fecit et oratorium sancti Ioannis apostoli, honesto satis opere. Hieronymus presbyter obiit duodecimo Honorii anno, pridie Kalend. Octobris, anno etatis sue nonagesimo. Macarius ille Aegyptius monachus signis et uirtutibus claruit.  Seuerus presbyter, cognomento Sulpitius, Aquitanice prouincie, uir genere et litteris nobilis, et paupertatis amore conspicuus, charus etiam sanctorum episcoporum Martini Turonensis et Paulini Nolani, moritur. Hic in senectute sua a Pelagianis deceptus, et agnoscens loquacitatis culpam, silentium usque ad mortem tenuit, ut peccatum quod loquendo contraxerat tacendo penitus emendaret. Seuerianus Gabalensis episcopus in diuinis Scripturis eruditus, et declamator admirabilis fuit. Unde frequenter ab episcopo Ioanne et imperatore Arcadio, ad faciendum sermonem Constantinopolim euocabatur. Hic iuniorem Theodosium ex sacro fonte suscepit, cuius et tempore moritur.

[425] Theodosius minor Arcadii filius, anni quatuor  et uiginti. ualentinianus iunior Constantii filius Rauenne imperator creatur. Placidia mater eius, Augusta nuncupatur. Per idem tempus Nestorius Constantinopolitanus episcopus sue perfidie molitur heresim, aduersus quem Ephesina synodus prima congregata, eius impium dogma condemnat. Huius etiam tempore diabolus in specie Moysi Iudeis in Creta apparens, dum eos per mare pede sicco ad terram repromissionis promittit perducere, plurimis necatis, reliqui qui saluati sunt confestim ad Christi gratiam conuertuntur. Effera gens Wandalorum, Alanorum atque Gothorum, ab Hispanis ad Africam transiens, omnia ferro, flamma, rapinis simul et Ariana impietate fedauit . Sed beatus Augustinus Hipponensis episcopus,  et omnium Ecclesiarum doctor eximius, ne ciuitatis sue uideret ruinam, tertio mense obsidionis sue migrauit ad Dominum, quinto Kalendarum Septembris, anno etatis sue septuagesimo sexto. Mansit autem in clericatu uel episcopatu annis quadraginta. Quo tempore Wandali capta Carthagine, Siciliam quoque deleuerunt. Cuius captiuitatis Paschasinus Lilybitanus antistes, in epistola quam de ratione Paschali Pape Leoni scripsit, meminit.

Francis Chlodoueus adhuc paganus regnat. Cuius temporibus Gondoueus rex Burgundiorum, qui ex genere fertur Alarici, exstitit. Huic fuerunt quatuor filii, Gundobaldus, Godegisilus, Chilpericus et Gothmarus. Gundobaldus Chilpericum fratrem suum interfecit,  uxoremque eius, ligato saxo ad collum, in flumen demersit, filiasque eius, unam que Chrona dicta est, exsilio relegauit; alteram uero Chlotildem secum retinuit, quam postea uxorem rex Chlodoueus accepit; cuiusque industria, orationibus ac monitionibus, Deo inspirante, idem Christianus cum populo suo factus est. Scotis in Christum credentibus, ordinatus a Papa Celestino Palladius primus episcopus mittitur. Anno octauo Theodosii imperatoris, recedente a Britannia Romano exercitu, Scoti et Picti redeunt, et totam ab Aquilone insulam uacuam prope indigenis, murotenus capessunt. Nec mora, cesis captis, fugatisque custodibus, muroque ipso interrupto, etiam intra uallum crudelis predo grassatur. Mittitur epistola lacrymis erumnisque  referta ad Romane potestatis principem, petens auxilium, sed non impetrat. Interea fames dira profugos infestat; quidam coacti, hostibus manus dedere; alii de montium speluncis ac saltibus strenue repugnare, strageque de hostibus dare. Scoti domum uersi ac Picti, extremam insule partem ibi habitaturi detinent. Famem prefatam magna frugum abundantia opulentia, luxuria, et negligentia; negligentiamque lues acerrima, et mox acrior hostium nouorum, id est Anglorum plaga secuta est. Quos illi unanimi consilio cum rege suo uintigerno, quasi defensore patrie ad se imitandos elegerunt. Sed hos mox expugnatores senserunt. Xistus Rome basilicam sancte Marie matris Domini, que ab antiquo Liberi patris delubrum fuerat, miro opere refecit  Eudoxia, uxor Theodosii principis ab Hierosolymis remeauit secum beatissimi Stephani protomartyris reliquias deferens, que in basilica sancti Laurentii posite pie a fidelibus uenerantur. Bledla et Attilia fratres, multarumque gentium reges, Illyricum Thraciamque depopulati sunt. Maximus Taurinensis episcopus, uir in Scripturis diuinis satis intentus, clarus habetur. Petronius Bononiensis episcopus Italie, uir sanctitate uite et monachorum studiis ab adolescentia exercitatus, cuius pater Petronius prefectus pretorii, uir secularibus litteris eruditus, moritur. Iulianus episcopus et Celestinus sectatores Pelagii agnoscuntur. Leporius quoque presbyter adhuc laicus, Pelagianum dogma sequitur presumens, de ueritate uite sue, quam arbitrio tantum et conatu  proprio, non Dei se adiutorio obtinuisse credebat. Sed per beatum Augustinum ab eo emundatus, ad catholicam Ecclesiam rediens, satisfactionis sue librum uera fide composuit. uictor, rhetor Massilensis, qui libros in Genesin ad filii sui Etherii personam commentatur, in diuinis Scripturis non plene exercitatus moritur. Cassianus quoque, Scytha natione, Constantinopoli a Ioanne diaconus ordinatus, apud Massiliam urbem presbyter moritur, qui inter alia Institutionum librum scripsit; opera illius a catholicis cautissime legenda, maxime de libero arbitrio et gratia; sed et Encratitarum heresi incautius fauit. Errores illius Cassiodorus Rauennatium senator purgare uolens, non ad plenum ex omni parte  potuit. uincentius quoque natione Gallus apud Lirinensem insulam presbyter, satis in diuinis Scripturis eruditus moritur.

Marcianus et ualentinianus annos sex. Quorum initio industria beatissimi Leonis Pape Chalcedonense concilium celebratur, ubi Eutyches cum Dioscoro Alexandrino episcopo condemnatur. Horum etiam sexto imperatorum anno Theodericus rex Gothorum, ingenti exercitu Hispaniam ingreditur. Gens Anglorum siue Saxonum, Britanniam tribus longis nauibus aduehitur, quibus dum iter prosperatum domi fama referret, exercitus fortior est missus, qui hostes quidem abegit; sed in socios arma uertens totam prope insulam ab orientali usque ad occidentalem plagam igni ferroque subegit, conficta occasione,  quod Britones minus stipendia dederint. Egidio patricio in Galliis Franci Agrippam super Rhenum ceperunt, eamque Coloniam, quod ibi coloni inhabitarint appellauerunt. Egidio Syagrius filius successit, qui post mortem Childerici regis Francorum cum Chlodoueo apud Suessionem pugnam committens, uincente Chlodoueo, ad Gothorum regem se contulit. Sed mox a Chlodoueo repetitus, illicoque redditus, occisus est. Sic Romanorum uires intra Gallias ceciderunt. In cuius loco postea Aetius patricius constitutus est; qui maxima prelia cum Wandalis aliisque nationibus gessit. Chlodoueus rex Francorum institutus et Chlotildis neptis Gondobaldi regis Burgundiorum per Aurelianum sponsatur, regique Chlodoueo postmodum per eumdem ipsum Aurelianum adducta  coniungitur. Chlodoueus rex post uictoriam Alamannorum quindecimo anno regni sui, credens baptizatur. Inde Burgundiam sibi subegit, et Gundobaldum atque Gundesilum fratrem eius ad tributa cegit. Hoc tempore beatissimus Mamertus uiennensis episcopus, cladem imminentem lacrymis et precibus suis a uiennensium urbe remouit. Siquidem incendia crebra terremotus assidui, nocturni sonitus quidam totius urbis funeri prodigiosum quiddam ac ferale minitantes, populosis hominum conuentibus, domestica siluestrium ferarum species obseruabatur: lupi, ursi, ac cerui naturaliter pauidi, per angusta portarum usque ad fori lata penetrabant. Quid multis? imminente solemnitate uigiliarum qua celebrari festum dominice Resurrectionis annua consuetudo  poscebat, edes publica quam precelso ciuitatis uiennensium uertici sublimitas in immensum fastigiata sustulerat, flammis terribilibus conflagrare crepusculo cepit; interpellatur nuntiis discriminis iucunditas sublimitatis, pleno timoribus populo Ecclesia uacuatur. Omnes namque similem facultatibus uel domibus propriis casum de quadam preimminentis incendii arce metuebant. Perstitit tamen coram festiuis altaribus inuictus antistes, sanctus Mamertus, et calorem fidei sue accendens, flumine lacrymarum permissam ignibus potestatem incendio abscedente compescuit. Desperatione deposita reditur ad Ecclesiam, in eaque uigiliarum nocte sancti Pasche, concepit animo Rogationes, atque  ibi cum Deo tacitus definiuit quidquid hodie psalmis ac precibus mundus inclamat. Ioannes Baptista caput suum duobus monachis orientalibus, qui ob orationem uenerant Hierosolymam, iuxta Herodis quondam habitaculum reuelauit; quod deinceps Emessam Phenicie urbem perlatum et digno honore cultum est. Heresis Pelagiana Britannorum turbat fidem; qui a Gallicanis episcopis auxilia querentes, Germanum Altisiodorensis Ecclesie episcopum, et Lupum Tricassinum eque apostolica gratia antistites, fidei defensores accipiunt. Confirmant antistites fidem uerbo ueritatis simul et miraculorum signis.

Secundo quoque idem beatus Germanus cum sancto Seuero episcopo ad integritatem fidei tuendam  Britannias, precibus Gallicanorum episcoporum permotus, proficiscitur, et diuina gratia comitante, renouatores erroris penitus confundunt. Sed et bellum Saxonum Pictorumque aduersus Britones iunctis uiribus susceptum, sancti antistites uirtute diuina retundunt, cum Germanus ipse dux belli factus, non clangore tube, sed clamore Alleluia, totius exercitus uoce ad sidera leuato, hostem immanem in fugam uertit. Qui deinceps Rauennam perueniens, et summa reuerentia ualentiniano et Placidia susceptus, migrauit ad Christum. Corpus eius honorifico agmine commitantibus uirtutum operibus Altisiodorum deferunt. Eo tempore Seuerus presbyter, natione Indus, uir miraculis clarissimus, destructo idolorum templo, ubi error gentilis centum deos cultura  insanissima adorabat, ecclesiam beatissimi Stephani protomartyris, ut consecraretur, pro foribus uienne parabat. Sed cum diu reditum beatissimi Germani sustineret, quia idem pergens ad dedicationem domus se dixerat uenturum, contigit ut die eiusdem dedicationis, antequam officia inchoarentur, beatissimum corpus episcopi Germani per uiennam deportatum, in eamdem Ecclesiam ipsam nouam repausandi gratia perueheretur; sicque uiri Dei promissum impletur. Isicius tunc temporis uiennensem regebat Ecclesiam, sextus a beato Paschasio, cuius diebus prefatus Seuerus gloriosus presbyter ab India uiennam uenit. Qui episcopus floruit usque ad tempora Zenonis imperatoris. Aetius patricius magna occidentalis reipublice salus, et regis quondam Attile terror,  a ualentiniano occiditur, cum quo Hesperium pene cecidit regnum. Eucherius Lugdunensis episcopus, satis in diuinis Scripturis eruditus, moritur. Hic etiam inter alia opera, Cassiani quedam opuscula lato tensa eloquio, angusto tramite in unum cegit uolumen. Philippus presbyter auditor beati Hieronymi, qui in Iob simplici sermone edidit libros, moritur.

Leo maior cum Leone minore, regnant annis sexdecim. Alexandria et Aegyptus errore Dioscori heretici languens immundo impleta spiritu, caninam rabiem latrat. Per idem tempus apparuit heresis Acephalorum Chalcedonense concilium impugnantium. Ideo Acephali, id est sine capite nominantur,  quia quis prius eam heresim introduxerit, non inuenitur. Cuius heresis peste plurimi orientalium languent. Leo imperator, pro tomo Chalcedonensis, per uniuersum pene orbem singulis orthodoxorum episcopis singulas consonantes misit epistolas, quid de eodem tomo sentirent rescribi sibi postulans; quorum adeo consonantia de uera Christi incarnatione suscepit, omnium rescripta, ac si uno tempore unoque dictante fuissent uniuersa conscripta.

Theodorus Episcopus ciuitatis, que a Cyro rege Persarum condita Cyrie nomen habet, scribit de uera incarnatione Domini Saluatoris aduersus Eutychem et Dioscorum Alexandrie episcopum, qui humanam in Christo carnem negant. Scripsit et Ecclesiasticam  historiam a fine librorum Eusebii usque ad suum tempus, id est, usque ad imperium huius Leonis sub quo et mortuus est. uictorius, iubente papa Hilario, scripsit Paschalem circulum sexcentorum triginta duorum annorum. Chlodoueus rex Francorum, milliario decimo ab urbe Pictauis cum Alarico rege Gothorum pugnam iniit, ibique uictor Alaricum occidit. Amalaricus filius Alarici, euadens in Hispanias, aufugit; Chlodoueus Burgundiorum rex Tolosam, Sanctonas, et reliquas ciuitates omnemque terram Aquitanicam subiugauit, Gothos Arianos inde expellens; Francos ibi catholicos habitare constituens. Saluianus presbyter apud Messiliam humana et diuina litteratura instructus, inter alia que scripsit, ad Claudianum presbyterum uiennensem,  librum unum expositionis extreme partis in Ecclesiasten. Hilarius Arelatensis Ecclesie episcopus, uir in sanctis Scripturis doctus, paupertatis amator, et erga inopum prouisionem non solum mentis pietate, sed et corporis sui labore sollicitus, emicuit. Leo, urbis Rome beatissimus episcopus, in doctrina fidei clarus habetur. Claudianus quoque uiennensis Ecclesie presbyter, uir ad loquendum artifex, et ad disputandum subtilis, floruit. Sed et Prosper Aquitanice regionis, notarius beati Leonis, a quo dictate creduntur esse epistole aduersus Eutychem de uera incarnatione Chisti, et libero arbitrio male sentientem.

[475] Zenon imperator, annis septemdecim. Iste Leonem filium suum interficere querens, pro eo  mater eius alium similem figura obtulit, ipsumque Leonem occulte clericum fecit; quique et in clericatu usque Iustiniani tempora uixit. Per idem tempus corpus Barnabe apostoli, et Euangelium Matthei eius stylo scriptum ipso reuelante reperitur. Odoacer rex Gothorum Romam obtinuit; quam ex eo tempore diutius eorum reges tenuere. Mortuo Theodorico Triarii filio, alius Theodoricus, cognomento ualamer, Gothorum suscepit regnum, qui utramque Macedoniam Thessaliamque depopulatus est. Plurima regie ciuitatis loca igne succendens, Italiam quoque infestus occupauit. Honoricus rex Wandalorum Arianus, in Africa exsulatis diffugatisque plusquam trecentis triginta quatuor episcopis catholicis  Ecclesias eorum clausit. Plebem uariis affecit suppliciis, innumeram multitudinem catholicam pro fide ueritatis peremit, innumeris manus abscindens, et ut catholice confessionis loquelam auferret, linguas quoque prescindens, pene totam Africam in catholica ueritate plene fundatam, unum quodammodo martyrem fecit.

Britones, duce Ambrosio Aureliano, uiro modesto, qui solus forte Romane gentis Saxonum cedi superfuerat, uictricem Saxonum gentem prouocantes ad prelium, uincunt: et ex eo tempore nunc hi, nunc illi palmam habuere donec Saxones aduene potentiores tota insula per longum potirentur. Chlodoueus rex cum Ragnacario propinquo suo pugnam iniit. Comprehensus Ragnacarius, simul et frater eius a  tergo uinctis manibus regi presentati sunt. Chlodoueus rex Ragnacario dicens: Cur humiliasti gentem nostram ut uinciri te permitteres? Bipennem in caput eius defixit; sicque mortuus est. Fratri quoque eius ita dixit: Si tu fratri tuo adiutorium prebuisses, uinctus atque ligatus non fuisset; sicque bipennem in caput eius librans, occidit illum. Traditores eorum cognoscentes aurum quod pro fratribus acceperant uitiatum, regi Chlodoueo retulerunt. Quibus ipse respondit: Merito huiusmodi aurum corruptum accipit, qui dominum suum in mortem tradidit: sufficiat uobis quod uiuitis. Illi hec audientes, pre innumera pecunia uitam pretiosius duxerunt.

Timotheus, exstincto ab Alexandrinis Protherio,  aut uoluit aut passus est ab uno episcopo in locum occisi episcopi se ordinari: et ne contra legem factus merito obiiceretur, ad gratiam plebis que Protherium exosum habuerat conciliandam, omnes quibus ille communicauerat, Nestorianos pronuntiat. Chalcedonensem synodum repudians, confutatus ab omnibus, heresiarches in exsilium truditur: ibique sub Zenone moritur.

[492] Anastasius, annis uiginti octo. Transemundus, Wandalorum rex, catholicas ecclesias clausit, et ducentos uiginti episcopos in Sardiniam exsilio relegauit. Fulgentius, Ruspensis Ecclesie episcopus, scientia et doctrina claruit.

Auitus quoque uiennensis episcopus eloquentia  et sanctitate precipuus, cuius frater Apollinaris ualentie episcopus, miraculis insignis, Isicii senatoris primum uiri, postea uiennensis episcopi, duo lumina, clarissimi filii. Hic beatus Auitus aduersus heresin Arianam, que tunc non solum Africam, sed et Galliam Italiamque magna ex parte occupauerat, magno sudore decertauit, quod clarissima eius opera testantur. Scribit enim dialogum, heresin illam oppugnans fidelissimo et doctissimo immortalique ingenio ad Gundebaldum Burgundionum regem, filium Gundouei. Item alios libellos duos contra Nestorium et Eutichem auctores erroris, luculentissimo et castigato satis sermone. Fuerunt et alia illius plura eximia opera in Christi Ecclesia  probatissima. Hic Sigismundum regem in fide pietatis erudiuit: qui agente illo postmodum monasterium sanctorum martyrum Agaunensium Mauritii sociorumque eius construxit. Quem postmodum captum, et a Francis occisum uehementissime doluit. Quantus autem in Ecclesia Christi uixerit, quisquis scire ad plenum uult, post eius innumera in diuinis laboribus opera, epitaphium ipsius legat; ibi quantus fuerit, uidere poterit: ubi inter alia sic metrice lusum est ueritate pura subnixum:

Unus in arce fuit, cui quilibet ordine fandi,
Orator nullus similis, nullusque peta;
Clamant quod sparsi per crebra uolumina libri.
Qui uixit, uiuit, perque omnia secula uiuet.

Symmachus papa inter multa Ecclesiarum opera,  que uel a fundamentis creauit, uel prisca renouauit, ad beatum Petrum, ad beatum Paulum, et beatum Laurentium pauperibus habitacula construxit: et omni anno per Africam et Sardiniam episcopis qui in exsilio erant pecunias et uestes ministrauit. Anastasius imperator, quia heresi fauens, catholicos insectatus est, diuino fulmine periit.

Hic Anastasius codicillos Chlodoueo regi pro consulatu misit. Ab ea die et consul et augustus est appellatus, sedemque regni Parisiis constituit. Regnauit a Francis triginta annos. Fuerunt autem a transitu sancti Martini, usque ad transitum Chlodouei regis annis centum duodecim. A transitu sancti Martini uiennensis tertii episcopi  usque ad  transitum Martini Turonorum episcopi ducenti nonaginta anni, et usque ad transitum sancti Mamerti uiennensis Ecclesie episcopi, colliguntur anni trecenti uiginti octo. Mortuo Chlodoueo, Chlotildis regina cum quatuor filiis Chlodouei, regnum Francorum tenuit, Theodorico, Chlodomiro, Childeberto et Chlotario. Dani cum multis nauibus Cochilaico duce in Gallias transitum faciunt. Cum quibus Theutbertus Theoderici filius pugnauit, eosque cum rege illorum prostrauit. Chlodomirus et Childebertus atque Chlotharius fratres contra Sigismundum et Gothmarum exercitum mouent. Cumque in aciem simul uenissent, fugientibus Burgundionibus, Sigismundus cum ad sanctorum martyrum Agaunensium monasterium fugeret, comprehensus a Chlodomiro  cum uxore et filiis suis necatur: et in puteum proiectus occultatur. Sed per reuelationem postea inde ab abbate sanctorum martyrum leuatus non longe ab ecclesia eorum in monasterio quod ipse construxit, ubi eorum corpora, scilicet Mauritii, sociorumque eius sex millium sexcentorum sexaginta sex posita sunt honorifice sepultus est: ubi uirtutibus postmodum et ipse claruit. Tunc temporis et Auitus presbyter insignis apud Aurelianos habetur. Chlodomirus in prouincia uiennensi, in loco qui dicitur ueseroncia, cum Burgundionibus decertans, interfectus est. Franci indigne ferentes, Gothmarum persecuti interimunt. . Per idem tempus apud Carthaginem  Olympus quidam Arianus in balneis sanctam Trinitatem blasphemans, ignis iaculo uisibiliter est combustus. Barbas quoque quidam Arianus episcopus, dum quemdam contra regulam fidei baptizans dixisset: Baptizat te Barbas, in nomine Patris per Filium in Spiritu sancto, statim aqua que fuerat ad baptizandum deportata, nusquam comparuit. Quod aspiciens qui baptizandus erat confestim ad catholicam ecclesiam abiit, et iuxta morem fidei baptismum Christi accepit.  Faustus ex abbate Lirinensis monasterii apud Regium Gallie episcopus factus, Pelagianum dogma destruere conatus, in errorem labitur: unde qui eius sensus in hac parte catholicos predicant, sicuti Gennadius de illustribus uiris scribens, omnino errant.  Ita enim liberum arbitrium tam Augustinus quam ceteri catholici in Ecclesia Dei docent, ut illuminatio, uirtus et salus illi a Christo, et per Christum, et cum Christo sit; Faustus uero iste ita liberum christianum arbitrium docere conatur, ut illuminatio eius, uirtus et salus, non a Christo, sed natura sit.

Contra hunc scribit lucidissima fide beatissimus Auitus uiennensis episcopus, eius redarguens errorem. Similiter et Ioannes uir eruditus Antiochenus presbyter.

[519] Iustinus imperator annis octo. Ioannes Romane Ecclesie pontifex, Constantinopolim ueniens ad portam que uocatur Aurea, populorum turbis ei occurrentibus, in conspectu omnium, roganti  ceco lumen reddidit. Qui cum rediens Rauennam uenisset, Theodericus eum cum comitibus ceteris carceris afflictione peremit, inuidia ductus, quia catholice pietatis defensor Iustinus eum honorifice suscepisset. Quo tempore Symmachum atque Betium consulares uiros, pro catholica pietate idem Theodericus occidit: quique anno sequente subita morte periit, succedente in regno Atalarico nepote eius. Post Transemundum Childericus ex ualentiniani imperatoris captiua filia genitus, in Wandalis regnum suscepit. Qui sacramento a Transemundo obstrictus, ne catholicis in regno suo consuleret antequam regnum susciperet, episcopos ab exsilio reuerti iussit, eisque Ecclesias reformare precepit, post annos septuaginta quatuor heretice  profanationis. Iulianus uiennensis Ecclesie episcopus floruit. Theodericus, Childebertus, et Chlotarius reges contra Hermenefridum regem Thoringiorum exercitum commouent, et uictores Hermenefridum fugant. Quem postea Theodoricus sub fide receptum, de muro urbis cum simul loquerentur, precipitat, infantesque eius interficit. Childebertus quoque pro sorore sua Amalrici regis uxore, in Hispania pugnam iniit. Ibique Amalricus interfectus ac thesauri illius direpti, Toletum urbs uastata. Childebertus cum sorore sua reuersus est, que tamen in itinere obiit. Childebertus uero inter reliquum thesaurum, calices pretiosissimos sexaginta detulit, quindecim patenas miro opere celatas, uiginti  capsas Euangeliorum ex auro purissimo cum gemmis: que cuncta ecclesiis diuisit. Childebertus et Chlotharius filios Chlodomiri nepotes suos, quos nutriebat Chlotildis, ne regnarent loco patris, inter ficiunt: unus ex his Chlodoaldus effugit. Hic postea, relicto regno terreno, clericus factus, presbyter deinde ordinatus, bonis operibus preditus, plenus uirtutibus migrauit ad Dominum, sepultus Nouiome in suburbio Parisiace ciuitatis. Eugenius Carthaginensis Africe ciuitatis episcopus, confessor publicus habetur.

[527] Iustinianus imperator regnauit annos triginta nouem. Hic Iustini ex sorore nepos. Benedictus abbas, uirtutum gloria claruit. uitam eius B. Gregorius papa in dialogorum libris scripsit. Belisarius  patricius mirabiliter de Persis triumphauit. Qui deinde a Iustiniano in Africam missus, Wandalorum gentem deleuit. Carthago quoque post annos nonaginta quatuor uastationis sue, recepta est, pulsis deuictisque Wandalis, et rege eorum Gelismero capto, atque Constantinopolim misso. uiennensis episcopus Dominus floruit. Hic tam in diuinis quam in secularibus artibus claruit, amator pauperum, redemptor captiuorum, uitaque probatissimus. Per idem tempus corpus S. Antonii monachi, diuina reuelatione repertum, Alexandriam perducitur, et in ecclesia sancti Ioannis Baptiste humatur. Dionysius paschales scribit circulos, incipiens ab anno Dominice Incarnationis ducentesimo trigesimo secundo, qui est annus Diocletiani, ducentesimus quadragesimus  octauus post consulatum Lampadii et Orestis: quo anno codex Iustinianus orbi promulgatus est. uictor quoque Capuanus episcopus librum de Pascha scribens, uictorii arguit errores. Theodoricus Francorum rex moritur, cui succedit Theutbertus filius eius. Childebertus et Chlotarius reges Francorum Hispaniam uastant. Cesar-Augustam circumdantes obsident. Sed ciues tunicam B. uincentii martyris circumferentes misericordiam Domini rogabant, qua de re flexi reges, Childericus et Chlotarius, pace composita, in munere stolam beatissimi uincentii martyris a Cesar-Augustanis acceperunt. Parisios reuersus Childebertus, ecclesia in ueneratione B. uincentii martyris ibi constructa, eamdem ipsam stolam in eadem ipsa ecclesia reposuit.  Theutbertus Italiam ingreditur, Longobardos, superat, atque tributarios sibi subigit. Reuersus decimo quarto regni sui anno moritur. Sed et Chlothildis plena bonis operibus, apud urbem Turonum migrauit ad Dominum: corpus eius a filiis sublatum, Parisiis iuxta uirum suum Chlodoueum in ecclesia sancte Genofeue sepultum est. Chlotarius rex filium suum Chramnum contra se rebellantem, et publica pugna resistentem, cum prius idem Chramnus captus et ligatus fuisset, cum uxore et filiis iussit igne cremari. Hoc tempore beatus Medardus episcopus, plenus uirtutibus, migrauit ad Dominum. Quem Chlotarius rex Suessionis ciuitate gloriose sepeliuit, multas facultates et munera se ad sepulturam illius  tradens. Ipse autem rex non multo post defunctus, in eadem ipsa ecclesia beati Medardi a filiis suis sepelitur. Regnauit autem quinquaginta et unum annum.

[564] Iustinus minor, annis undecim. Narcissus patricius Totilam Gothorum regem in Italia superauit, et occidit. Hic deinde minis territus Sophie Auguste Iustini uxoris Longobardos a Pannoniis inuitauit, eosque in Italiam introduxit. Ioannes, Ecclesie Romane pontifex, ecclesiam apostolorum Philippi et Iacobi perfecit, et dedicauit. Pantagathus uiennensis Ecclesie episcopus floruit. Hic consularibus fascibus primum sublimis, sed Christi humilitate primus, postmodum quinque annis episcopalem sedem fidelissime rexit: sub consulatu  Paulini iunioris et Basilii uita functus est. Cui successit in episcopatu Isicius, qui et ipse sub Iustiniano floruit. Quatuor fratres filii Chlotarii regnum inter se diuidunt. Charibertus accepit regnum Childeberti, sedemque constituit Parisiis: Gunthchramnus regnum Clodomiri, constituitque sedem Aurelianis: Chilpericus, regnum Chlotarii patris sui, Suessionisque ciuitate sedem sibi statuit: Sygibertus accepit regnum Theodorici, sedemque sibi constituit Rhemis. Octauo regni eius anno in Gallias Hunni cum Sygiberto prelia committunt. uicti amicitias petunt: sicque in terram suam refugiunt. Sygibertus et Chilpericus fratres inter se decertant, et primum Chilpericus ciuitatem Rhemensem peruasit. Sygibertus iterum Suessiones occupat, capto  Theutberto Chilperici filio. Sed postmodum sacramentis inter se datis, aliquot annis in quadam pace manserunt. Charibertus rex moritur, atque in basilica sancti Romani Blauio castello sepelitur. Sygibertus rex Brunichildem Athanaildi regis filiam uxorem accepit, eamque sub Arianis baptizatam in nomine indiuidue Trinitatis rebaptizari precepit. Eius sororem Chilpericus rex ad patrem in Hispaniam mittens, Chilsuintam expetiit: et cum alias uxores haberet, ipsam superduxit: quam tamen postea consilio usus Fredegundis, per noctem in lecto suo strangulauit.

Iam tunc Chilpericus tres filios habebat de Audouera uxore sua, Theutbertum, et Meroueum, et Chlodoueum. Absente Chilperico Fredegundis Audoueram  reginam tali fraude decepit, ut filiam quam ex Chilperico habebat Audouera ex sacro fonte, ipsa per se non per aliam susciperet: quod et ipsa seducta quidem fecit, ac idcirco postmodum a marito suo Chilperico dimissa, sicque Fredegundis in connubium transiit. Audouera uelo uelata uillas et predia tantum ad sustentationem sui accepit. Episcopus qui filiam baptizauit, et matri eam tenere non prohibuit, exsilio damnatus est. Leobigildis rex Gothorum quasdam Hispanie regiones sibi rebelles in potestatem sui regni superando redegit. Hoc tempore Namatus uiennensis Ecclesie episcopus floruit, nobilis stemmate, sed nobilior uita, et eloquio. Franci qui sub ditione Chilperici erant ad Sygibertum  transeunt: sicque Sygibertus Tornacum, ubi Chilpericus residebat, obsedit. Eo tempore sanctus Germanus Parisiorum episcopus Sygiberto regi mandauit, ut contra fratrem suum nullo modo abiret, neque de interfectione illius cogitaret, quod ille audire contempsit. Sed Francis consentiens, more gentis impositus clypeo, rex constitutus est, ac regnum fratris sui Chilperici adeptus qui non longe fraude Fredegundis a duobus iuuenibus interfectus est. Namque illi simulantes secretius aliquid ei suggerere, latus illius perfodiunt, qui a Chilperico fratre, in Lambriaco uico sepultus est. Inde translatus in basilicam sancti Medardi, iuxta patrem suum Chlotarium positus est. Regnauit autem tredecim annis. Meroueus filius Chilperici, Brunichildem uxorem  auunculi sui in coniugium accepit. Pro qua re captus a parte et tonsuratus, ac presbyter ordinatus, in pago Cinnomannico in monasterium missus est. Childebertus iunior Brunichildis filius: rex in Austria constitutus: qui Italiam ingressus, eam deuastauit, et tributariam fecit. Gunthchramnus rex bone satis memorie mortuus est, atque in Basilica sancti Marcelli martyris Cabillone sepultus: regnauit autem triginta et uno annis. Leubigildus rex filiam Chilperici et Fredegundis, nomine Rinchildem, duxit uxorem. Fredegundis cum Landerico maiore domus adulterans, Chilpericum regem a uenatione reuertentem dolo per gladiatores interficere fecit: et quasi nescia mali cum exercitu Parisios deportatum in Ecclesia B. uincentii martyris sepeliuit:  sic ipsa cum Landerico et Chlotario paruo filio in regno resedit. Contra quam Childebertus rex Austrasiorum, qui Gunthchramno patrueli in regno Burgundie successerat, bellum commouit. Sed Fredegundis suis consilium dedit ut nocte cum lampadibus obuiam irent, precedentes ramos in manibus ferrent, appensis tintinnabulis ad colla equorum, ne a uigiliarum custodibus sciri possent. Nam tunc temporis tinnitos equos Austrasii ad pastum emittebant. Illi sic cuncta facientes, Austrasios et Burgundiones tali fraude seduxerunt, dum uigilie putant iuxta siluam equos suos pascere, et tintinnabula equorum suorum resonare. Cesus itaque Childeberti exercitus, reliqui cum ducibus in fugam uersi sunt. Fredegundis post aliquantum temporis,  mortua, in ecclesia beati uincentii Parisiis sepulta est. Theodebertus et Theodoricus, filii Childeberti, cum auia sua Brunichilde in regnum gloriosi regis Gunthchramni in Burgundiam directi: Theodericus cum Chlothario patruele suo pugnam iniit, eumque cum exercitu suo fugauit: inde Theodericus consilio matris sue Brunichildis, cum Theodeberto fratre pugnam miscuit. Frater eius Coloniam ingressus, doloque ibi occisus est, caputque illius Theodorico fratri, ut ipse iusserat, delatum filii Theodeberti ab ipso interfecti. Filiam eius in coniugium sumere uolens, a matre prohibitus est. Cuique postmodum Brunichildis mater, timens ne eam perimeret, uenenum porrexit, talique morte obiit; regnans quadraginta  annis: filios eius Brunichildis occidit. Namatus episcopus uiennensis septuagesimo anno uite sue defungitur. Iustinus imperator amens factus, diem obiit: Tiberiusque pro eo imperium suscepit. Burgundiones et Austrasii cum reliquis Francis pace facta Chlotharium in tribus totis regnis super se regem leuauerunt.

[575] Tiberius Constantinus imperator annis septem. Gregorius adhuc apocrisiarius Romane Ecclesie in Constantinopoli libros Expositionis in Iob condidit, atque Eutychium eiusdem urbis episcopum in fide nostre resurrectionis errasse, Tiberio presente, ita conuicit, ut imperator librum ipsius, quem de resurrectione scripserat, flammis cremari debere liberaret. Docebat enim idem Eutychius corpus  nostrum in resurrectione impalpabile, uentis ac requie futurum subtilius. Gens Longobardorum comitante fame et mortalitate, omnem inuadit Italiam, ipsamque Romanam urbem obsedit: quibus tempore illo rex preerat Alboinus. Gothi quoque sub Hermenigildo Lewigildi regis filio, bifarie diuisi, mutua cede se uastant. Philippus uiennensis episcopus clarus floruit. Cuius tempore monasterium sancti Andree subterioris uienne conditum a Remilla Eugenia Ansemundi ducis filia, atque sub testamento matri Ecclesie traditum. Nam aliud monasterium superius S. Andree, in colle ciuitatis situm iam erat. Fundauerat enim ipsum beatissimus Leonianus temporibus sancti Auiti eiusdem urbis episcopi, ubi eadem ipsa Remilia sub regulari disciplina nutrita  fuerat. Post Philippum Euantius uir sanctus, episcopus uienne leuatus est. Hic cum sancto Prisco et Artemio Senonico, et Remigio Biturigensi, et cum aliis sanctis episcopis, uiginti capitula ecclesiastica perfecte roborauit. Quibus consedit quoque Syagrius Eduennensis episcopus, uir summe sanctitatis. Sueui a Lewigildo rege obtenti Gothis subiiciuntur.

[583] Mauricius imperator, annis uiginti et uno. Ermenigildus Lewigildi Gothorum regis filius, ob fidei catholice confessionem inexpugnabilem, a patre Ariano regni priuatus infulis, insuper in carcerem proiectus, ad extremum nocte sancta Dominice resurrectionis, securi in capite percussus, regnum celeste pro terreno rex et martyr intrauit. Cuius frater Richaredus mox ut regnum post patrem accepit,  omnem gentem Gothorum, cui preerat instante Leandro Hispalitano episcopo, qui et Ermenigildum docuerat, ad catholicam fidem conuertit. Anari aduersus Romanos dimicantes auro magis quam ferro pelluntur. uiennensis episcopus uerus claruit. Huius tempore Desiderius Augustodunensis genere, in ordine diaconi Ecclesie uiennensi seruiebat. Gregorius Romane Ecclesie presul et doctor eximius claruit. Post uerum episcopum sanctus Desiderius succedit. Hic beatissimus Brunichildem reginam ex impietatibus suis arguens a comitibus eius ipsa iubente in territorio Lugdunensi super fluuium Calaronam perimitur, martyrque gloriosus celeste regnum ingreditur. Gregorius pontifex synodum episcoporum uiginti  quatuor, ad corpus B. Petri apostoli congregans, que necessaria sunt Ecclesie decernit. Idem missis in Britanniam Augustino, Mellito, et Ioanne, cum aliis pluribus timentibus Deum, ad Christum Anglos conuertit. Siquidem Edilbertus rex Cantuariorum, cum gente cui preerat, ad Christum conuertitur, sedesque tam Augustino doctori suo, quam aliis episcopis largitur. Brunichildis regina pro multis sceleribus suis in presentia Chlotharii regis iudicantibus Francis, indomitis equis, religata brachiis et cruribus diuaricatis, membratim discinditur, ac igni ossa illius cremata.

Phocas regnauit annis octo. Gregorius Anglorum genti metropolitanos statuit, deditque Lindone atque Eboracie episcopis pallium: secundo anno imperii  Phoce, indictione octaua, migrauit ad Dominum. Phocas, rogante papa Bonifacio, statuit sedem Romanam caput esse omnium Ecclesiarum, quia Constantinopolitana Ecclesia prima se omnium scribebat. Domnolus uiennensis episcopus tunc florebat, uir strenuus, et in redimendis captiuis piissimus. Phocas rogante alio Bonifacio Romano pontifice, in ueteri fano quod Pantheon uocabatur, ablatis idololatrie sordibus ecclesiam Beate semper uirginis Marie et omnium martyrum dedicari iussit, ut ubi quondam non deorum, sed demoniorum cultus agebatur, ibi deinceps omnium fieret memoria sanctorum. Patasini et ueneti per Orientem et Aegyptum ciuile bellum faciunt, ac sese mutua cede prosternunt. Perse aduersus rempublicam grauissima bella gerentes,  multas Romanorum prouincias, et ipsam Hierosolymam capiunt: ac destruentes ecclesias, sancta quoque loca profanantes, etiam uexillum Dominice crucis auferunt. Heraclius imperator, annis uiginti sex. Anastasius Persa monachus, nobile pro Christo martyrium patitur: qui natus in Perside a patre puer magicas artes didicit; sed ubi a captiuis Christianis nomen Christi accepit, in eo mox animo conuersus, relicta Perside Chalcedoniam Hierapolimque, Christum querens, ac deinde Hierosolymam petiit ubi accepit baptismatis gratiam. Quarto ab eadem milliario monasterium abbatis Anastasii introiuit, ubi septem annis regulariter uiuens, dum Cesaream Palestine orationis gratia uenisset, captus a Persis, et multa diu uerbera inter carceres et uincula Marcebana  iudice perpessus, tandem in Persidem mittitur ad regem eorum Chosroam: a quo tertio per interualla temporis uerberatus, ad extremum una suspensus manu per tres horas, sic decollatus cum aliis septuaginta, martyrium compleuit. Mox tunica eius indutus quidam demoniacus, curatus est. Sisebutus Gothorum rex in Hispania plurimas urbes sibi bellando subiecit et Iudeos suo regno subditos, preter eos qui fuga lapsi latenter migrauerunt ad Francos, ad Christi fidem conuertit. Perse Chalcedoniam usque peruenerunt. Aeunni murum longum irrumpentes, et menia Constantinopolis accedentes, cum Heraclio imperatore mutuo in muro stante colloquuntur, acceptoque ab eo pretio pacis ad tempus  recedunt. Aetherius uiennensis, uir in omnibus eximius, preclarus habetur. Chlotharius rex Saxonum terram uastauit: in tantum ut non ibi relinqueret hominem uiuentem, longior, ut fertur, quam spatha ipsius erat. Non longo tempore interiecto quadragesimo quarto regni sui anno moritur: successitque ei Dagobertus filius eius uir strenuus, et in iudiciis seuerus. Habuit autem duos filios, Sygibertum et Chlodoueum quorum unum, Sygibertum in Austriam cum Pipino duce direxit: Chlodoueum iuniorem secum retinuit. Gundolandus maior domus moritur, cuius loco Herthenoldus a Dagoberto constituitur. Heraclius imperator cum exercitu superueniens Persis uictor, Christianos qui ibi erant captiui reduxit, ac uexillum Dominice crucis Hierosolymam  triumphans reportauit. Reliquie quoque beati martyris Anastasii, primo ad monasterium suum, deinde Romam aduecte, uenerantur in monasterio beati Pauli apostoli, quod dicitur ad Aquas Saluias. Anno Heraclii imperatoris octauo decimo, indictione quinta, Eduinus excellentissimus rex Anglorum, in Britannia Transumbrane gentis ad aquilonem, predicante Paulino episcopo, quem miserat de Cantia uenerabilis archiepiscopus Iustus, uerbum salutis cum sua gente suscepit anno regni sui undecimo; aduentus autem Anglorum in Britanniam plus minus anno centesimo octogesimo. Eique Paulino sedem episcopus Eboraci dedit. Eo tempore apud Scotos in obseruatione quarte decime lune paschalis error maximus exortus est: quorum errorem Honorius papa per  epistolam suam redarguit. Sed et Ioannes, qui successori eius Seuerino in pontificatu successit, cum adhuc electus in pontificatu, pro eodem errore quarte decime lune, simul et pro Pelagiana heresi, que apud eos recrudescebat, scripsit.

[639] Heracleonas cum matre sua Martina, annis tribus. Cyrus Alexandrie episcopus, Sergius et Pyrrhus regie urbis episcopi, Acephalorum heresim instaurantes, unam operationem in Christo diuinitatis et humanitatis, unam quoque uoluntatem dogmatizabant. E quibus Pyrrhus sub Theodoro papa Romam ueniens ex Africa, ficta, ut post apparuit, penitentia, obtulit eidem pape, presente clero et populo, libellum cum sua subscriptione, in qua damnabantur omnia que a predecessoribus suis scripta  uel acta sunt aduersus catholicam fidem: unde et benigne susceptus est ab eo quasi regie pontifex ciuitatis: sed quia reuersus, eumdem ipsum errorem repetiit, memoratus papa Theodorus, sacerdotum synodo aduocata in basilica beati Petri Apostoli condemnauit ipsum Pyrrhum sub uinculo anathematis.

[642] Constantinus filius Heraclii mensibus sex. Pyrrhi successor Paulus, non tantum pestifera doctrina sicut decessor eius, sed et aperta persecutione catholicos cruciat: apocrisiarios sancte Romane Ecclesie, qui ad eius correctionem missi fuerant, partim carceribus, partim exsiliis, partim uerberibus afficiens: sed et altare eorum in domo Placidie sacratum in uenerabili oraculo subuertens diripuit,  prohibens eos ibi missas agere: unde et ipse sicut predecessores ipsius, ab Apostolica sede, iusta satis dispositione damnatus est. Dagobertus Francis regnat, Sygibertus filius eius Austrasiis.

[641] Constantinus filius Constantini, imperator annis uiginti octo. Hic Constantinus deceptus a Paulo sicut Heraclius auus eius a Sergio eiusdem ciuitatis episcopo exposuit typum aduersus catholicam fidem nec unam nec duas uoluntates, aut operationes in Christo definiens esse confitendas, quasi nichil uelle rei operari credendus sit Christus. Unde Martinus papa, congregata Rome synodo centum et quinque episcoporum, damnauit sub anathemate prefatos Cyrum, Sergium, Pyrrhum, et Paulum hereticos. Post hec missus ab imperatore Constantino  Theodorus hexarchus, tulit Martinum papam de Ecclesia Constantiniana, perduxitque Constantinopolin, ubi cum pro catholica ueritate apostolice ageret, relegatus Chersonam, ibidem uitam finiuit, multis in eodem loco uirtutum signis usque hodie refulgens. Facta est autem synodus prefata anno nono imperii Constantini, mense Octobri indictione octaua. Clarentius uir satis eruditus uiennensis episcopus claruit. uitellianus papa Rome ordinatur: sub quo Constantinus imperator beato Petro apostolo misit Euangelia aurea gemmis albis mira magnitudine in circuitu ornata. Ipse post aliquot annos idem per indictionem sextam Romam ueniens, obtulit super altare apostolorum pallium auro textile, toto exercitu cum cereis ecclesiam intrante. Sequenti anno  facta est eclipsis solis, quinque Nonas Maii quasi decima hora diei. uitellianus papa Theodorum archiepiscopum et Adrianum abbatem, uirum sanctum atque doctissimum, in Britanniam mittit: qui plurimas Ecclesias Anglorum doctrina ecclesiastica fecundarunt. Constantinus imperator post plurimas depredationes in prouinciis factas, occisus in balneo periit, indictione duodecima. Sed non longo post tempore uitellianus papa obiit.

[669] Constantinus, filius Constantini superioris, annis septemdecim. Saraceni Siciliam inuadunt, et, preda nimia secum ablata, mox Alexandriam redeunt. Agatho pontifex Romane Ecclesie constituitur: qui ex rogatu Constantini, Tiberii, Heraclii, piissimorum principum, misit in regiam urbem legatos  suos: in quibus erat adhuc Ioannes diaconus non longe post episcopus, pro facienda adunatione Dei Ecclesiarum. Qui benignissime suscepti a fidei catholice defensore Constantino, iussi sunt, remissis disputationibus philosophicis, pacifico colloquio de uera fide perquirere, datis eis de bibliotheca Constantinopolitana catholicorum Patrum, quos petebat, libellis. Affuerunt autem et episcopi centum et quinquaginta, presidente Gregorio patriarcha regie urbis, et Macario Antiochie. Conuicti sunt itaque qui unam uoluntatem et operationem astruebant in Christo, falsasse catholicorum Patrum perplurima dicta. Finito conflictu, Georgius correctus est. Macarius uero cum suis sequacibus simul et predecessoribus,  Cyro, Sergio, Honorio, Pyrrho, Paulo, et Petro, anathematizatus est: et in loco eius Theophanus abbas de Sicilia, episcopus Antiochie factus. Tantaque gratia legatos catholice pacis comitata est, ut Ioannes Portuensis episcopus, qui erat unus ex ipsis Dominica octauarum Pasche, missas, publice in ecclesia sancte Sophie, coram principe et patriarcha Latine celebraret. Hec est sexta Synodus uniuersalis Constantinopoli celebrata, et Greco sermone conscripta temporibus pape Agathonis, exsequente et residente Constantino piissimo imperatore intra palatium suum, simulque legatis apostolice sedis, et episcopis centum et quinquaginta residentibus. Prima enim uniuersalis Synodus in Nicea congregata est contra Arium, trecentorum et octodecim  Patrum, temporibus Iulii pape sub Constantino principe. Secunda, Constantinopoli, centum quinquaginta Patrum contra Macedonium et Eudoxium, temporibus Damasi pape, et Gratiani principis, quando Nectarius eiusdem urbis est ordinatus episcopus. Tertia in Epheso, ducentorum Patrum contra Nestorium episcopum Auguste urbis, duas personas in Domino Iesu Christo predicantem, sub Theodosio magno principe, et papa Celestino. Quarta, in Chalcedonia, Patrum mille centum et triginta sub Leone papa, temporibus Martiani principis, contra Eutychem nefandissimorum presulem monachorum. Quinta autem, Constantinopoli, temporibus uigilii pape, sub Iustiniano imperatore, contra Theodorum et omnes hereticos. Sexta hec,  de qua in presenti loco diximus. Sindulphus uiennensis Ecclesie episcopus, clarus habetur. Sancta uirgo Christi Hediltruda, filia Anne regis Anglorum, et primo alteri uiro, et postea Hecfrido regi coniux data, postquam duodecim annis thorum maritalem incorrupta seruauit, sumpto uelamine sanctimonialis efficitur: nec mora, etiam uirginum mater et nutrix: cuius merita testatur etiam caro mortua, que post sexdecim annos sepulture cum ueste qua inuoluta est, incorrupta ut uirgo manserat, reperitur. Dagobertus rex ecclesias sanctorum ditauit, eisque multa largitus pacifice et quiete regnum tenuit Francorum. Sindulpho episcopo defuncto, Hecdicus uiennensis Ecclesie presulatum suscepit, magne religionis uir: claruit autem usque ad ultimum  tempus Iustiniani imperatoris, cuius et tempore obiit.

[686] Iustinianus minor, filius Constantini, imperator factus, annis decem. Hic constituit pacem cum Saracenis terra marique decennio. Sed et prouincia Africa que fuerat tenta a Saracenis, Carthagine capta atque destructa, Romano imperio subiugata est. Dagobertus rex, ualida febre egrotans, mortuus est Spinogilo uilla in pago Parisiensi atque in ecclesia beati Dionysii martyris sepultus est: luxeruntque eum Franci diebus multis. Regnauit autem quadraginta quatuor annis. Eius loco constituerunt Franci Chlodoueum filium eius regem: cuius uxor Baltildis, de genere Saxonum. Sygibertus rex Austrasie, Pippino  defuncto, Grimoldum filium eius maiorem domus instituit. Non longe post defuncto Sygiberto rege, Grimoldus filium eius paruum, Dagobertum nomine, totondit, ac Dodoni Pictauiensi episcopo sub custodia dirigit: Franci plurimum inde indignati, captum Grimoldum Chlodoueo regi tradunt: qui posuit eum Parisiis in custodia: ibique diu excruciatus, uitam finiuit: Chlodoueus rex temere agens, brachium beati Dionysii martyris abscidit. Ab eo tempore sicut Franci tenuerunt, regnum ipsorum cadere cepit, uariis casibus molestatum. Chlodoueus rex, multis illectus uitiis, tandem ex Baltilde regina tres filios habuit, Chlotharium, Childericum atque Theodoricum. Iustinianus, beate memorie, Romane Ecclesie pontificem Sergium, quia Synodo hereseos quam  Constantinopoli fecerat, patere et subscribere noluit, misso Zacaria protospatario suo, iussit Constantinopolim deportari. Sed preuenit militia Rauennatis urbis, uicinarumque partium, iussa nefanda principis et eumdem Zacariam ab urbe Roma contumeliis et iniuriis repulerunt. Chlodoueus rex nimium lubricus decessit, cum regnasset annis sexdecim Franci Chlotharium filium eius regem constituunt. Herchinoldo maiore domus defuncto, Franci in incertum euntes, Ebroinum in hac dignitate ut maior esset in aula regia constituunt. Chlotharius quatuor annos regnans obiit, cuius loco Franci Theodoricum fratrem eius erigunt. Childericum alium fratrem eius simul cum Ulfeldo duce in Austriam regnare dirigunt. Papa Sergius ordinauit uenerabilem uirum Wilibrodum  cognomine Clementem, Frisionum genti episcopum. Chaldeoldus episcopus uiennensem Ecclesiam rexit usque ad tempora Theodorici regis. Iustinianus imperator ob culpam perfidie, regni gloria priuatus, exsul in Pontum secedit.

[696] Leo imperator annos duos. Papa Sergius in sacrario beati Petri capsam argenteam, que in angulo obscurissimo diutissime iacuerat, et in ea crucem diuersis ac pretiosis lapidibus adornatam, Domino reuelante, reperit: de qua tractis quatuor petalis, quibus gemme incluse erant mire magnitudinis, portionem ligni salutiferi Dominice crucis interius repositam inspexit. Que ex eo tempore omnibus annis in basilica Saluatoris, que appellatur Constantiniana, die exaltationis eius ab omni osculatur  atque adoratur populo. Dodolenus uiennensis episcopus habetur. Franci, Ebroino insidias parantes, Theodericum de regno abiiciunt, Ebroinum Luxouio monasterio tondent: Childericum super se regem leuant: maiorem domus, Ulfuoldum. Sed non multo post, propter leuitatem animi sui idem Childericus a Francis interficitur: Ulfuoldus fuga elabitur. Franci Leodosium Archenoldi filium maiorem domus constituunt, Theodericum in regno aduocant. Dicitur in hoc consilio fuisse Leodegarius uenerabilis episcopus Augustodunensis, et Gerinus frater eius. Ebroinus itaque magne impietatis homo, claricaturam abiiciens, a Luxouio cenobio egressus, seductus sine dubio ab spiritu mendacii, qui dixerat ei quod  duodeuiginti annis uiueret, in Franciam reuertitur. Copiis undecunque sibi aggregatis, ad Audenum episcopum Rothomagensem dirigit. Mox responso inde accepto tyrannice contra hostes debacchatus. Leuidesium fide captum occidit. Ac sic principatum ui sub Theoderico rege obtinuit: continuo sanctum Leodegarium diuersis penis affectum gladio percussit. Gerinum quoque fratrem eius diu excruciatum peremit: multos cogens in exsilium, ablatis facultatibus, de quibus uulbaldus et Ragnebertus illustres uiri, multis pressi iniuriis, uirtute uenerabiles, occumbunt. Ulfuoldo decedente, Martinus et Pippinus iunior filius Ansegesili, regibus decedentibus, dominabantur in Austria. Moto prelio contra Theodoricum regem et Ebroinum, Martinus fuga lapsus Lugduno  cloaca se reclusit: Pippinus quoque e latere euasit. Ebroinus, datis sacramentis, Martinum ad regem Theodoricum uenire suadet: ille credulus, mox cum suis interfectus est. Ebroinus crudelitate nimia seuus, ab Hermenfrido Franco interfectus est: Hermenfridus in Austriorum regnum ad Pippinum fugiens, euasit. Erat tunc temporis uir oculis orbatus, unus de illis quibus Ebroinus effoderat lumina, in insula Lugdunensis prouincie, que Barbara dicitur. Qui cum nocturno tempore super ripam Scicanne fluminis orandi gratia resideret, audiuit nauigantium impetum, et magna ui brachiorum contra impetum fluminis insurgentium. Cumque interrogaret, quo nauigium illud tenderet, uox in auribus eius percrepuit: Ebroinus est, quem  ad uulcaniam ollam deferimus: ibi enim facti sui penas luet. Hoc idem uir audiuit ad consolationem sui, ut sciret quam penam persecutores iustorum sentirent. Reuerentissimus Ecclesie Lindisfarnensis in Britannia ex Anachorita antistes Cuthbertus, totam ab infantia usque ad finem uitam miraculorum signis inclytam duxit. Cuius uenerabile corpus humatum post undecim annos, quasi eadem hora fuisset defunctus, cum ueste qua tegebatur incorruptum inuentum est. Franci uuaratonem pro Ebroino, maiorem domus faciunt: qui pacem cum Pippino componit. Pippinus cum Gissemaro uuaratonis filio, contra uoluntatem patris agente, ciuilia bella habuit. Sed Gissemarus a Deo percussus obiit. Pater eius uuarato principatum recepit. S. Audenus episcopus, uirtutibus  clarus, migrauit ad Dominum.

Post uuaratonem, Bertharium, maiorem domus statura et sapientia pusillum, Franci constituunt. Pippinus cum Theodorico et Berthario bellum iniit, et uicit.

[699] Tiberius Imperator, annis septem. Synodus Aquileie facta ob imperitiam fidei quintum uniuersale concilium suscipere diffidit, donec salutaribus beate pape Sergii monitis instructa, et ipsa huic cum ceteris Christi Ecclesiis annuere consentit Ioannes pontifex Romanus habetur, qui Sergio successerat. Bobolinus uiennensis Ecclesie episcopus insignis claruit. Post quem Georgius magne uirtutis episcopus, in eadem urbe constituitur. Gisulphus, dux gentis Longobardorum, Beneuenti Campaniam  igne, gladio, et captiuitate uastauit: cumque non esset qui ei resisteret, Ioannes papa missis donariis plurimis et legatis, uniuersos captiuos redemit, atque hostes domum redire fecit. Cui succedit alter Ioannes, qui miro opere oratorium sancte Dei genitricis Marie in Ecclesia beati Petri construxit. Eritbertus, rex Longobardorum, multas cortes et patrimonia Alpium Cottiarum, que a Longobardis fuerant ablata, iuri Apostolice sedis restituit, et hanc restitutionem aureis scriptam litteris Romam direxit. Pippinus Austrasiorum dux, Theodericum regem cepit, atque, thesauris acceptis, Nordebertum quemdam de suis maiorem domus sub rege eodem constituit. Ipse in Austriam remeauit. Habuit autem ex uxore sua nobili duos filios, Drogum et Grimoldum. Drogus ducatum  in Campania accepit.

[706] Iustinianus secundus, cum Tyberio filio, annis septem. Hic auxilio Terbellii regis Bulgarorum regnum recipiens, conuictos occidit eos qui se expulerant, patricios et Leonem in loco eius usurpauerant: necnon et successorem eius Tyberium qui eum de regno eiectum toto tempore quo ipse regnauit, in eadem ciuitate tenuerat in custodia. Callinicum uero, patriarcham, erutis oculis, misit Romam, et dedit episcopatum Cyro, qui erat abbas in Ponto, eumque exsulem aluerat: Hic papam Constantinum ad se uenire iubens, honorifice suscepit et remisit: ita ut die Dominica cum missas sibi facere iuberet, communionem de manu ipsius acceperit. Quem prostratus in terra, pro suis peccatis intercedere rogans,  cuncta Ecclesie priuilegia renouauit, qui cum exercitu mitteret in Pontum ad comprehendendum Philippicum, quem ibi relegauerat, conuersus omnis exercitus ad partem Philippici, fecit eum sibi imperatorem: reuersusque cum eo Constantinopolim, pugnauit contra Iustinianum, duodecimo ab urbe milliario, uicitque atque occidit. Regnauitque Philippicus loco Iustiniani. Francis adhuc Theodoricus regnabat. Deodatus uiennensis episcopus, magne parcimonie uir florebat.

[712] Philippicus imperator annum unum, menses sex. Hic eiecit Cyrum de pontificatu, eumque redire ad gubernandum monasterium suum precepit: quique praui dogmatis litteras Constantino misit pontifici, quas ille cum apostolice sedis consilio respuit, et huius rei  causa fecit picturas in porticu sancti Petri, qui acta sex synodorum uniuersalium continent. Nam et huiusmodi picturas cum haberentur in urbe regia, Philippicus iusserat afferri. Statuitque populus Romanus, ne heretici imperatoris nomen, aut in chartis, aut figulis solidis susciperent: unde nec eius effigies in ecclesiam introducta est, nec nomen ad missarum solemnia prolatum. Captus igitur Philippicus ab Anastasio oculis priuatus est, nec tamen occisus. Theodericus rex Francorum mortuus est, qui regnauit annis nouemdecim.

[714] Anastasius imperator, annos tres. Hic litteras Constantino pontifici Romam misit per Scholasticum patricium et exarcham Italie, in quibus se  fautorem catholice fidei, et sancti sexti concilii predicatorem esse docuit.

Chlotharius filius Theoderici, puer Francis regnauit annos tres; cui successit Childebertus frater eius, uir inclytus. Defuncto Northberto maiore domus, Grimoldus Pippini filius effectus est. Pippinus multa bella gessit contra Rittodum gentilem Frisonum ducem, similiter contra Sueuos, uel alias quamplures gentes. Blidrannus uiennensis Ecclesie episcopus. Leutbrandus rex Longobardorum, donationem Alpium patrimonii Cottiarum, quam Erithbertus rex fecerat, sed ille repetierat, admonitione uenerabilis pape Gregorii confirmauit. Drogo filius Pippini defungitur hibernali tempore, anno Incarnationis Domini septingentesimo octauo. Anepos episcopus,  secularis conuersationis uir, ducit exercitum Francorum contra Wiliarium in Sueuos, ubi grauissima cedes facta est, anno Incarnationis Domini septingentesimo duodecimo. Bone memorie Childebertus rex migrauit, regnans tredecim annos: et sepultus est Cauciaco monasterio in basilica S. Stephani protomartyris; regnum suscepit Dagobertus adhuc puer, filius eius: maior domus Grimoldus, uir modestus et iustus, qui habebat Ratbodi ducis filiam Theusuindam in coniugium: nam ex alia femina Theudoaldum habuerat. Aegrotante itaque Pippino genitore eius, dum ad uisitandum eum uenisset, a Rangario Frisone gentili peremptus est, in basilica sancti Landeberti. Pater eius Theudoaldum in honore defuncti patris instituit. Leodidico, anno  Incarnationis Domini septingentesimo decimo quarto in mense Aprili. Nec multo post Pippinus pater eius mortuus est, eodem anno, medio decembri. Obtinuit autem principatum sub nominatis regibus annis uiginti septem. Hecbertus uir sanctus de gente Anglorum, pro celesti patria peregrinus sacerdotium Christi exornans, plurimas Scotice gentis prouincias ad canonicam paschalis temporis obseruantiam, a qua diutius aberrauerant, pia predicatione conuertit, anno ab Incarnatione Domini septingentesimo decimo quinto.

[717] Theodosius imperator, anno uno. Hic electus in imperatorem, Anastasium apud Niceam ciuitatem graui prelio uicit: datoque sibi sacramento, presbyterum fecit ordinari. Ipse uero ut regnum accepit,  cum esset catholicus, imaginem illam uenerandam, in qua sancte sex synodi erant depicte, et a Philippico fuerat deiecta, pristino loco in urbe regia erexit. Tiberis fluuius alueum suum egressus ita excreuit, ut ad unam et semis staturam in uia publica extumesceret, multaque excidia Romane ciuitatis faceret. A porta denique S. Petri usque ad pontem Miluum aque descendentes se coniungebant. Mansit autem diebus septem. Cum ciues crebras litanias agerent, reuertitur octaua die. Amore diuino inflammati multi Anglorum gentis de Britannia Romam uenire his temporibus maxime studuerunt, ibique ob signum religionis tonsuram clericalem suscipere. Tunc etiam reuerendus abbas Geolfridus annos natus  septuaginta et octo, cum esset presbyter annis quadraginta octo; abbas autem, annis uiginti quinque, ubi Lingonas peruenit, defunctus, atque in ecclesia beatorum Geminorum martyrum sepultus est.

Carolus Pippini filius ex alia uxore, cum captus a Plectrude Pippini quondam uxore teneretur, auxiliante Domino euasit. Saxones terram Matuariorum deuastauerunt. Eoldus uiennensis episcopus iam habebatur.

[718] Leo Imperator, annos nouem. Saraceni cum immenso exercitu Constantinopolim uenientes triennio ciuitatem obsident, donec ciuibus multa instantia ad Deum clamantibus, multi eorum fame, frigore ac pestilentia perirent, ac si pertesi obsidionis abscederent. Qui inde regressi, Bulgarorum gentem que est super Danubium, bello aggrediuntur:  et ab hac quoque uicti refugiunt ac naues suas repetunt. Quibus cum altum peterent, irruente subita tempestate, plurimi etiam, mersis siue confractis per littora nauibus, necati sunt. Leutbrandus rex audiens quod Saraceni, depopulata Sardinia, etiam loca illa fedassent, ubi ossa beati Augustini episcopi propter uastationem Barbarorum olim transslata, et honorifice fuerant condita, misit, et dato pretio accepit, et transtulit ea in Ticinum. Ibique in monasterio quod Cella aurea uocatur, quod et ipse construxit, condigno honore recondidit. Tunc sanctus episcopus Eoldus uiennensem Ecclesiam rebus auxit. Erat enim affinis Francorum regibus, quique etiam intra ciuitatem in honore beatorum martyrum Thebeorum, Mauritii et sociorum eius,  domunculam crypatim  construxit: ibique non mediocrem partem reliquiarum, siue ex his martyribus, siue ex aliis posuit. Atque ex eo tempore res ecclesie nomine beati Mauritii attitulantur, quando ex antiquo et maior domus in honore septem martyrum Machabeorum, et facultates eiusdem ecclesie sub nomine eorum a fidelibus offerentur, et consecrate manerent. Dagobertus rex, annis quinque regnans, mortuus est. In illis diebus paulo ante Franci mutua cede se sternunt, ac Theodoaldum Grimoldi iusti filium ualide persequendo fugant, electo Raganfrido in principatum maioris domus. Franci Danielem quemdam clericum post obiectionem tonsure, in regno stabiliunt, atque Chilpericum nuncupant. Exercitum usque ad fluuium Mosam  contra Carolum commouent. Ex alia parte Ratbodus dux cum Frisonibus contra eumdem ipsum Carolum insurgit: pugna ualida commissa cum Frisonibus, Carolus graui damno afflictus, dilapsus est. Ratbodus usque ad Coloniam cuncta deuastans peruenit, mense Iulii, anno Incarnationis Domini septingentesimo decimo quinto. Chilpericus simul cum Raganfrido Arduennam siluam ingressus magno exercitu usque Rhenum ciuitatemque Coloniam peruenerunt, thesaurum multum a Plectrude accipientes, uastantesque terram, reuersi sunt ad Amblauiam: sed subito Carolo super eos irruente, maximum a copiis suis dispendium sustinent. Iterum Carolus exercitu commoto aduersus Chilpericum,  uel Ragamfridum pergit. Illi contra, hoste parato, bellum accelerant, in loco nuncupato uicieco, die Dominica, illucescente die infra quadragesimam, decimo tertio Kalendis Aprilis, anno Incarnationis septingentesimo decimo septimo. Chilpericus et Ragamfridus fugati, penes Carolum uictoria fuit: Coloniam uenit, thesauros patris sui a Prectrude recepit; regem sibi Clotharium statuit. Chilpericus et Ragamfridus Eudonem ducem in adiutorium expetunt: contra quos Carolus intrepidus pergit. Eudo Parisios fugiendo peruenit. Chilpericus, thesauris regalibus sublatis, trans Ligerim in Aquitaniam se eripuit. Chlotharius rex eo anno mortuus est. Post Eoldum episcopum Eobolinus uiennensis episcopus successit. Huic Ostrebertus uir strenuus et nobilis  episcopus succedit. Hic sepultus est in uilla quadam proprietatis sue Iulidiaco, non longe a Sequana fluuio. Carolus legationem ad Eudonem misit amicitiasque cum eo componit. Cui Eudo Chilpericum regem cum multis muneribus reddidit. sed idem non diu in regno resedit. Siquidem Nouiomo ciuitate mortuus ac sepultus est. Regnauit autem annis plus quinque. Franci Theodericum, Dagoberti iunioris filium, regem super se constituunt. Carolus maior domus et Austrasiorum princeps, uastans omnia, et Saxonum agros diripiens, ad Wisorem peruenit. Ratbotus Frisonum dux moritur, et Carolus cum Saxonibus bellum iniit: ibi grauissima cedes hominum altrinsecus morientium. Post aliquot annos, in Baiouariam iter arripuit, Baiouariosque cum labore  maximo ad deditionem cegit. Post reluctantibus iterum occurrit: et secunda uice fortitudine exercitus sui superdomuit. Iterum abiit in Saxoniam, deinde ad Sueuos contra Lantfridum, quos ab infestatione nimia repressit. Exinde exercitum commouet contra Eudonem Aquitaniorum ducem, fugitque usque in uasconiam fugato Eudone. Sarraceni multis copiis nauibusque plurimis longe lateque plurimas urbes tam Septimanie quam uiennensis prouincie uastant. Contra quos Carolus expeditionem ducens, grauiterque eos fundens, in Hispanias repulit: facta concertatio mense Octobri, gerens et alia diuersis in partibus prelia, iterum post aliquot annos perrexit usque in uasconiam, Aquitaniam depopulatus: mortuo Eudone, contra filios illius  arma corripuit, eosque uehementer afflixit. Sed uariante concertatione, cum ex utrisque partibus plurimi cederentur, tandem fedus non diu mansurum ineunt. Sarraceni pene totam Aquitaniam uastantes, et late alias prouincias igne ferroque superantes, Burgundiam dirissima infestatione depredantur, pene omnia flammis exurentes, monasteria quoque ac loca sacra fedantes, innumerum populum abigunt, atque in Hispanias transponunt. Contra quos Carolus iterum expeditionem mouit. Quibus forti manu resistens, cesa inde maxima multitudine, reliquos qui superfuerunt fugere compulit: e quibus pauci euasere. Wilicarius Austreberto uenerabili episcopo  uienne succedit. Qui ob cladem Sarracenorum, cum esset domus preclarissima martyrum citra Rhodanum ab eis iam incensa, ossa beati Ferreoli cum capite Iuliani martyris intra urbem transtulit, eisque accelerato opere, non magno pretio ecclesiam construxit: ubi et eorumdem martyrum reliquias reuerenter composuit. Idem Wilicarius, cum furioso et insano satis consilio Franci res sacras ecclesiarum ad usus suos retorquerent, uidens uiennensem suam indecenter humiliari, relicto episcopatu, in monasterium sanctorum martyrum Agaunensium ingressus, uitam uenerabilem duxit. uastata et dissipata uiennensi et Lugdunensi prouincia, aliquot annis sine episcopis utraque Ecclesia fuit, laicis sacrilege et barbare res sacras ecclesiarum  obtinentibus. Anno Incarnationis Domini septingentesimo quinquagesimo primo Carolus Pippini filius Francorum dux defunctus est, principatum illius obtinente Carlomanno et Pippino fratre eius. Childericus in regno Francorum substituitur.

[727] Constantinus imperator, annos uiginti sex. Carlomannus et Pippinus contra Hunaldum ducem Aquitanorum exercitum mouent, ceperuntque castrum, quod uocatur Lucas: in ipso itinere positi diuiserunt sibi regnum Francorum, in loco qui dicitur uetus Pictauus. Eodem anno Carlomannus Alamanniam uastauit. Carlomannus et Pippinus ineunt pugnam cum Odilone duce Baiouariorum. Eodem anno Carlomannus cum Saxonibus conflictum habuit: cepitque castrum quod dicitur Hocseoburg,  et Theotecnun Saxonem placitando sibi conquisiuit, anno Incarnationis Domini septingentesimo quadragesimo tertio. Iterum Pippinus et Carlomannus expeditionem habuerunt in Saxoniam, anno Incarnationis Domini septingentesimo quadragesimo quarto, captusque est Theodericus Saxo. Sequenti anno nullam fecerunt expeditionem, eo quod Carlomannus dispositum haberet secularem militiam relinquere, et ipso anno parauit iter suum, parauitque se frater eius Pippinus honorifice ad obsequium illius, anno Incarnationis Domini septingentesimo quadragesimo sexto. Carlomannus secundum uotum suum Romam abit, ibique se totondit, atque monasterium in monte Sarepte in ueneratione sancti Siluestri construxit, ibique sub monastico habitu  aliquo tempore uixit [a 1Kb] . Inde ad sanctum Benedictum in Cassino monte perueniens, monachis sociatus est. Grifo ante faciem Pippini ducis fugit in Saxoniam. Pippinus per Thoringiam iter arripiens, introiuit in Saxoniam, peruenitque ad fluuium Missaha in loco qui dicitur Scaamgi. Grifo adiungens secum Saxonum multitudinem, super fluuium Oacrum in loco qui dicitur Horahim, illuc quoque eum est Pippinus insecutus. Sed Grifo arripiens fugam peruenit usque Baiouariam, ducatumque ipsum sibi subiugauit: Tassilonem atque Iltrudem captos subdidit. Swidger ad auxilium ei uenit. Hoc audiens Pippinus, iter post eum arripiens, captum Grifonem secum adduxit,  simul cum Lanfrido atque Swidger: Tassilonem uero in ducatum Baiouariorum posuit, eique per beneficium Baiouariam commisit, Grifoni quoque in partibus Austrie duodecim comitatus dedit: inde post Grifo fugiens Waifario Hunoldi filio Aquitanorum duci se coniunxit, ibique ambo contra Pippinum rebellionem parant. Interim dum copie parantur, misit Pippinus Utgardum Wisburgensem episcopum et Fulradum capellanum suum ad Zacariam tunc temporis pontificem Romanum, ut interrogarent eum, si ita manere deberent reges Francorum cum pene nullius potestatis essent, iam solo regio nomine contenti. Quibus Zacarias pontifex responsum dedit, regem potius illum debere uocari qui rempublicam regeret. Reuersis legatis, abiectoque  Childerico qui tunc regium nomen habebat, Franci per consilium legatorum et Zacarie pontificis electum Pippinum regem sibi constituunt: Childericus tonsuratus, et in monasterium missus est. Mox Pippinus, rex Francorum factus, bellum in Saxoniam mouit: in quo Childegarius episcopus a Saxonibus occisus est in castro quod dicitur Witbergh. uictor Pippinus peruenit usque ad locum qui Rhime dicitur: inde reuersus nuntiatur ei quod Grifo frater eius dum Italiam intrare uellet, apud Moriuennam occisus esset, cuius mortem licet perfidi patrie adeo doluit. Zacaria pontifice defuncto, Stephanus succedit. Tunc temporis sanctus Bonifacius archiepiscopus Moguntiacensem regebat Ecclesiam. Predicator uenerabilis maximam multitudinem Frisonum  ad Christum conuertit: Wilicarius, relicta uiennensi sede, Romam primum abiit, ibique pape Stephano notus efficitur: interiecto non multo tempore Agauni monasterium martyrum in curam suscepit. Aistulphus Longobardorum rex, nimis perfide testamenta dono predecessorum eius beato Petro collata perrupit, atque facultates Romane Ecclesie militibus suis dedit. Hac urgente necessitate, Stephanus, papa in Franciam auxilium petiturus, ad Pippinum uenit. Carlomannus quoque frater Pippini regis consilio Aistulphi, ut uulgatur, in eadem uoluntate consentiente abbate eius ut petitionem Stephani pontificis cassaret, et ipse in Franciam uenit. Stephanus pontifex, uncto Pippino in regem, duos quoque filios eius Carolum et Carlomannum pariter unxit. B. Bonifacius  archiepiscopus in Frisia uerbum Domini predicans, martyrium impleuit. Pippinus rex post unctionem apostolicam, in Italiam cum exercitu properat, transitumque per ciuitatem uiennam faciens, Carlomannum fratrem suum monachum ibi misit, simul cum regina Bertruda: ibi Carlomannus egrotans obiit. Aistulphus audito Pippini regis aduentu, clausis prohibitis, cum Longobardis obuiam Pippino peruenit. Sed Pippinus rex ui insistens bellando, auxiliante beato Petro, Italiam ingressus est; et remisso pontifice Stephano, per Fulradum aliosque ministros ad sedem suam, ipse Papiam ubi Aistulphus se recluserat, obsedit. At ille, cernens se non posse euadere,  promisit omnia beato Petro et Ecclesie Romane restituturum. Obsides igitur quadraginta simul cum iuramento dedit. Sicque obsidione liberatus est: rex uero Pippinus in Franciam rediit. Sed Aistulphus ut perfidus omnia mentitus est. Ob quam causam rex Pippinus, Italiam iterum ingressus, Papiam obsedit, Aistulphum intus clausit. Aistulphus, iterum sacramento nimium coactus, firmauit se omnia redditurum: insuper Pippinus rex Rauennam totamque Pentapolin sanctis apostolis Petro et Paulo tradidit. Reuerso rege Pippino, Aistulphus dum [a 1Kb] uenarum diuino iudicio subito percussus interiit. Interiecto tempore, Desiderius in regnum Longobardorum successit. Constantinus imperator, missis donis regi Pippino simul organo musico, pacem  cum Francis statuit. Tenente placitum Pippino Regem Compendio, Tassilo dux Baiouariorum ad illum ibi uenit, seque illi in uassallum commisit, atque super corpora sanctorum martyrum Dionysii, Rustici, et Eleutherii, simul et super corpora sanctorum confessorum Martini et Germani iurauit ut in omnibus diebus uite sue regi filiisque eius integram fidem cum subditione seruaret. Acta sunt hec anno Incarnationis Domini septingentesimo quinquagesimo octauo. Omnesque maiores Baiouariorum una cum ipso sacramentis iurationum obstricti sunt. Bertericus uiennensem Ecclesiam, homo simplex, suscepit regendam. Post ipsum, Proculus episcopus, similiter innocens et simplicis nature. Pippinus rex, iterum Saxoniam ingressus, firmitates omnes Saxonum  obtinuit, multaque strage Saxonum populum perdomuit, in tantum ut dona annualia eis imposuerit per singulos annos Francis deferre tria millia equorum. Anno Incarnationis Domini septingentesimo quinquagesimo nono natus est Pippino regi filius, quem idem pater Pippinum uocari precepit. Qui post natiuitatem tertio anno defunctus est. Waifarius dux Aquitanorum, omnes facultates ecclesiarum que ad ius Francorum pertinebant, in Aquitania inuasit. Ob quam causam Pippinus rex egressus, peruenit usque ad locum qui uocatur Todoat. Istic Waifarius per legatos suos omnia promisit se redditurum. Anno Incarnationis Domini septingentesimo sexagesimo, acceptis obsidibus, rex reuersus est. At Waifarius promisit, sed minime perfecit. Reuersus iterum  Pippinus rex et cum eo filius Carolus plurima catella Aquitanorum cepit, Burbontis, Cantela Clarimontis, quod incendio concremauit. Peruenitque usque ad Lemouicas uastando terram, Waifarium insequendo. Tertio in Aquitaniam pergens, Bituricas ciuitatem cepit, et castrum Toartis. Quartum in Aquitaniam, pergens, tenuit placitum suum Neuernis. Inde Tassilo dux Baiouariorum, postpositis sacramentis, postposita propinquitate , ab eodem itinere se abduxit, atque in Boiouariam reuertitur. Rex Pippinus tamen Aquitaniam perambulauit, usque ad Cadurtium. Anno Incarnationis Domini septingentesimo sexagesimo  quinto quintum iter arripuit in Aquitaniam, tenuitque placitum suum Aurelianis. Construxitque castrum Argentonium, quod Waifarius paulo ante destruxerat, positis ibi ad custodiam Francis. Similiter apud ciuitatem Bituritas, exercitum ad custodiam disposuit. Facta est tunc temporis synodus, anno Incarnationis Domini septingentesimo sexagesimo septimo, et questio uentilata inter Grecos et Romanos de Trinitate, et utrum Spiritus sanctus sicut procedit a Patre, ita procedat a Filio, et de sanctorum imaginibus, utrumne fingende, an pingende essent in ecclesiis. Sextum iter faciens in Aquitaniam munitissima loca plurima cepit, et usque Garonnam peruenit: reuersus Bituricas, legatos de morte Pauli Romani pontificis accepit. Septimo itineri  in Aquitaniam per uiennam transitum faciens, ubi tunc uiennensem episcopatum post aliquot annos Berterico cuidam ex familia Ecclesie dedit, usque Sanctonas peruenit. Capta est mater Waifarii et sorores eius ac neptes. Sic rex usque Garonnam cuncta diripuit: inde iterum interposito tempore simul cum Bertruda regina in Aquitaniam transiens, apud Petragoricas Waifarium ducem interfecit. Inde post uictoriam Sanctonas rediit, ubi reginam dimiserat, et egrotare cepit: inde orationis gratia ad sanctum Martinum uenit. Ad sanctum Dionysium quoque perueniens, octaua Kalend. Octob. anno Incarnationis Domini septingentesimo sexagesimo octauo obiit: regnauit autem post diem unctionis sue octodecim annis paulo amplius. Gloriosi filii illius Carolus et  Carlomannus in regnum Francorum eleuati sunt. Carolus in Nouioma ciuitate, Carlomannus Suessionis. Carolus rex in Aquitaniam contra Hunoldum rebellantem ingressus est. Misitque legatos suos ad Lupum Wasconum ducem, et inde adductus est supradictus Hunoldus, una cum uxore sua Bertha regina, per Baiouariam perrexit in Italiam. Anno Incarnationis Domini septingentesimo septuagesimo primo. Carlomannus defunctus est in uilla que dicitur Salmontiacus, pridie nonas Decembres. Uxor uero illius cum aliquibus Francis ingressa est in Italiam. At nobiliores Franci cum episcopis et comitibus, glorioso regi Carolo se commiserunt. Gloriosus rex Carolus Ardurmensul fanum Saxonum penitus destruxit: ubi cum exercitus graui siti laboraret, medio  die subito ex quodam torrente largissime aque emanauerunt, que sufficerent cuncto exercitui et iumentis eorum. Anno Incarnationis Domini septingentesimo septuagesimo quarto legatus Romane Ecclesie Petrus ab Adriano pontifice ad gloriosum Carolum uenit: et quia itinera terre preclusa erant a Longobardis, nauigio usque ad portum Massilie uenit, postulans auxilium contra Desiderium Longobardorum regem. Pius rex Carolus usque Genuam uenit: diuisoque ibi exercitu suo, partem misit per Alpes Cottias, et per iuga Gibennica, id est per montem quem accole Cenisium uocant, que latera aperiunt in agros Taurinorum. Desiderius rex tunc iuxta clusas Longobardorum exercitum composuerat:  sed impetum Francorum sustinere non ualens, Papiam ipse Desiderius refugit. Et pius rex Carolus post Desiderium per apertas clusas ueniens, ciuitatem ipsam obsedit. Anno Incarnationis Domini septingentesimo septuagesimo quarto pius rex Carolus Romam abiit, indeque reuersus Papiam cepit, cum rege Desiderio uxorem ac filiam eius thesaurumque illius sibi suisque tulit. Omnes Longobardos subegit, captis ciuitatibus ac direptis uniuersis Italie. Adalgisus filius eiusdem Desiderii, fuga lapsus, naue Constantinopolim uenit. Ordinata Italia, rex Carolus in Franciam reuertitur. Interim dum rex in Italia esset, Saxones ad presidia Francorum cum exercitu exeuntes obsidentesque quoddam castellum Buriaburg, quamdam ecclesiam concremare a foris castello  uoluerunt, quam sacrauerat beatus Bonifacius martyr. Subito autem apparuerunt duo iuuenes mire claritatis et candoris, uidentibus tam Christianis quam paganis qui ipsam ecclesiam defendere uidebantur. Horum aspectu terribili perterriti Saxones, in fugam uersi sunt, sicque castrum illud ab obsidione liberatum. Rex Carolus, ut peruenit ad locum qui dicitur Ingilinham, quatuor scaras in Saxoniam dirigit, que Deo auxiliante uictrices exstiterunt. Rex gloriosus Carolus castrum Sigiburgum in Saxonia cepit, Eresburgum super Wisaram fluuium, in loco qui dicitur Brunisberg, reedificat. Sicque Franci utramque ripam, fugatis et partim occisis Saxonibus, obtinent. Gloriosus rex Carolus usque Oboacrum fluuium Saxoniam aliasque gentes peragrans, receptis  obsidibus, in Franciam rediit. Audito quod Rothaugaudus Longobardus in perfidiam uersus esset, Italiam iterum repetiit, septingentesimo septuagesimo sexto anno Incarnationis Domini. Occiso Rothaugaudo, Foroiulium, Tharauisium, atque alias ciuitates in ditionem suam recepit, easque Francis ad custodiam permisit. Heresburgum castrum Saxones inuadunt et destruunt. Sed cum prepararent machinas et petrarias, atque cletas, ut alterum castrum preriperent, uidentibus aduersariis, apparuerunt, in modum scuti, duo globi flammantes super ecclesiam que in ipso castro erat. Qua uisione pauefacti Saxones, relinquentes uniuersam preparationem suam, ita fuga lapsi sunt, ut mutuose gladiis conciderent. Rex gloriosus Carolus iterum Saxones aggressus,  firmitatesque illorum omnes obtinens, quo Lippia consurgit, omnia peragrans, uniuersam Saxoniam recepit, et reedificato Heresburgalio castro super Lippiam Saxones cum uxoribus et infantibus baptizatos in fide sibi coniunxit, et placitum generale tam ex Francis quam ex Saxonibus celebrauit ad Paterbrunnam. Witichingis cum quibusdam Saxonibus rebellis in Northmanniam transfugit, auxilium ab eis contra Regem gloriosum Carolum postulans, baptizatis Saxonibus et ingenuitate et alodo fidei firmitas roborata si amplius amissa Christianitate in perfidiam relaberentur. Gloriosus rex Carolus pascha celebrato in Aquitania, in uilla que dicitur Canssinogilo septingentesimo  septuagesimo octauo anno Incarnationis Domini Hispanias ingreditur. Nam antea, adhuc in Saxonia positus, receperat legationem Sarracenorum, in qua fuit Ibinalaribi, et filius Deuisfexi, qui Latine dicitur Ioseph. Destructa igitur Pampilonia, apud Cesaraugustam, exercitum tam ex Burgundia quam ex Baiouaria prouincia, Septimania atque Longobardia coniunxit, acceptis obsidibus de Ibinilaram et de Abutauro, aliisque Sarracenis subiugatis Nauarris et Wasconibus, in Franciam reuertitur [a 1Kb] . Orandi gratia Romam post aliquot annos ingressus ab Adriano pontifice filius eius Pippinus ex sacro fonte excipitur, atque duo filii eius reges initiati sunt. Mediolani ab Thoma episcopo filia eius Gissa baptizata, et excepta septingentesimo octogesimo tertio anno Incarnationis  Domini. Hildegardis regina pridie Kalend. Maii uigilia Ascensionis Domini in uilla que dicitur Theudone, moritur.

Tractum est igitur bellum Saxonum per spatia annorum, cum in perfidiam sepe relaberentur, fortissimo rege cum Francis pene eos subinde usque ad internecionem obterente . Witigingis et Albi cum sociis, qui diu Saxones ad rebellionem permouerant, per obsides recepti, atque eis benignissime a pio rege perfidia indulta, in Attiniaco baptizati maximam pacem regioni contulerunt. Arichisus, dux Beneuentanorum, rege Carolo apud Romam posito, cum magnis muneribus Romoldum filium suum misit, postulans ne infra ducatum Beneuentanorum introiret. Sed cum esset idem Arichisus  suspecte fidei gloriosus rex Beneuentum proficiscitur. Ad cuius aduentum dux Arichisus, relicto Beneuento, Salerni se reclusit, metuens uidere faciem regis, duos filios obsides dedit, Romoldum et Grimoldum, quem adhuc secum retinebat cum maximis muneribus. Sic, obsidibus receptis, pius rex Carolus reuertitur, obstrictis iuramento Beneuentanis, cum pontifice Romano sancto pascha celebrato, Thassilonis duci Baiouariorum insuper missis receptis, cuius perfidia nota passim uulgabatur: interiecto tempore undique exercitibus regiis Thassilo constrictus, ad conuentum publicum Francorum, aliarumque gentium subditione eorum iam positarum, in uilla que dicitur Ingilena, aut uolens, aut nolens, occurrit; in medio positus cum criminalia ei obiicerentur,  et ipse periuria sua publice fateretur, damnatus ipse cum filio suo Theudone ad mortem est. Sed clementia piissimi regis ei uita concessa, tonsurati in monasterium penitentiam acturi recluduntur, et aliquot Baiouariarum in exsilium pro perfidia direxit. Greci cum Longobardis pugnam ineunt, similiter et cum Auaris et Francis qui in Italia commanebant; similiter inter Baiouarios et Tauros: in his omnibus uictoria penes Francos fuit. Iterum Auari cum Baiouariis presidentibus Francis cum pugnare disponerent, strage ualidissima cesi, maxima pars eorum fluuio Danubio intercepta, ibique necata est. Excellentissimus rex Carolus super Albiam fluuium pontes  constituit, et in capite pontis ex utraque parte edificauit castra; atque Sclauos, quorum uocabulum est Wlizi, perdomuit. Habebat autem iam Sclauos, quorum uocabula sunt Swrbi, necnon et Abotriti: horum princeps erat Wtizam. Auarorum gens effera, finibus Baiouariorum infestissima, ecclesias oppidaque circa fines suos immanissime depopulans atque deuastans, metu pii et gloriosi regis ac timore exercitus illius, dimissis firmitatibus suis et presidiis, fuga elabitur, ac pristinam possessionem relinquit. Anno Incarnationis Domini septingentesimo nonagesimo secundo. Felix Aurelianus episcopus hereticus deprehensus adoptiuum, non proprium Filium Dei Dominum nostrum Iesum Christum dogmatizans, qui ad presentiam Adriani pontificis Romani  deductus, heresim uerbis solummodo abdicauit. Synodus iterum facta contra supradictam heresim in Francanofurt, legatis apostolice sedis presidentibus, Theophylacto et Stephano episcopis auctoritate sanctorum Patrum, conuictus et damnatus est iterum Felix cum errore suo, perpetuoque exsilio apud Lugdunum relegatus est: quem ferunt in eodem ipso suo errore mortuum. Sed pseudosynodus quam Septimam Greci appellant, pro adorandis imaginibus abdicata penitus. Tudun princeps Auarorum ad pium regem Carolum se contulit, et cum populo suo credens, baptizatus, muneribus regiis donatus, fidelis rediit: sed et Herricus Foroiuliensis dux, ciuili bello inter se et uictis et occisis Auaris, misso Wonomiro Clauobringum gentis Auarorum  longe retro temporibus quietum spoliauit, ablatis inde thesauris multo illuc tempore collectis, quos pio regi Carolo postmodum misit. Et ille Deo gratias referens ad memoriam sanctorum apostolorum, partem inde misit, partem officialibus regni et ecclesiis distribuit. Adrianus papa obiit septingentesimo nonagesimo sexto Incarnationis anno. Mox ut Leo in eius locum successit, missis legatis ad pium regem Carolum, claues confessionis sancti Petri simul et uexillum Romane urbis direxit. Pippinus rex a patre in Italia constitutus, in Pannonias cum exercitu proficiscitur, ac, uictor rediens, partem thesaurorum que remanserat ad patrem defert.

Barchinona ciuitas, que a Francis desciuerat, per Zatum Sarracenum restituitur. Nam idem ad pium  regem ueniens, una cum ciuitate Semeth tradidit. Ludouicus filius magni principis Caroli, in Hispaniam mittitur, et cum eo Abdella Sarracenus filius Zathibinmauge regis, quia frater pulsus Mauritania pio regi Carolo se commiserat. Porro Pippinus alius filius ad disponendam Italiam constituitur. Nortluidi, trans Albiam sedentes, legatos regios qui tunc ad iustitias faciendas cum eis uersabantur, comprehendunt: quosdam ex eis occidunt, quosdam ad redimendum retinent. Deinde contra Trassucconem ducem Abodritorum et Heburisum legatum Francorum, aciem dirigunt. In eo loco cesa sunt ex Nortluidis quatuor millia: ceteri pacem petentes seipsos dediderunt.  uiennensem tunc temporis Ecclesiam, Ursus: Ado Lugdunensem Ecclesiam regebat. Post Adonem nepos eius Ilduinus paululum Lugdunensem Ecclesiam non episcopus tenuit: et abscedens Lirinis insule monasterio monachalem conuersationem suscepit. Post Ursum, nimie simplicitatis episcopum, Wlferi quem Wltreiam patrio nomine appellarunt, Baiouarius uiennensem episcopatum suscepit.

[799] Porro Lugdunensem Leidradus uir seculari dignitati intentissimus, et honori reipublice utilis, rexit Ecclesiam uiennensem Wlferi annis undecim. Constantinus imperator a suis captus et excecatus est. Irena mater eius imperatrix Constantinopoli residens octo annos post imperauit. Hec ad excellentissimum regem Carolum legationem pro pace seruanda misit.  Stella que Martis dicitur, eo anno a mense Iulio usque ad alium mensem Iulium uideri non potuit. Baleares insule a Mauris et Sarracenis depredate sunt. Hadefons rex Gallicie et Austrie, predata Olisipona ultima ciuitate Hispanie, uictorie insignia, multas loricas, mulos, captiuosque Mauros, glorioso regi Carolo per legatos misit. Romani anno Incarnationis Domini septingentesimo nonagesimo nono, Leonem pontificem, septimo Kalend. Maii, letania maiore, captum excecauerunt, ut fertur, linguamque ipsius preciderunt. Positus itaque in custodia, per murum noctu aufugit ad ecclesiam beati Petri, ubi tunc forte legati Francorum aderant: inde primum Spoletum deductus, ac deinde ad gloriosum regem Carolum in Saxoniam in loco  qui dicitur Badrabunne, ibique honorifice susceptus, atque cum eodem honore Romam remissus. Auarorum gens in perfidiam relapsa, Herricum ducem Foroiuliensem apud Tharsaticam Liburnie ciuitatem, insidiis circumuentum opprimunt.

Geraldus quoque Baiouarie prefectus, commisso prelio cum Auaris, occiditur. Sed Baleares insule, que a Mauris et Sarracenis depredate fuerant, accepto a Francis auxilio et ipsi sese dediderunt. Britonum signa et arma ducum nominibus illorum inscripta per Widonem Marchensem, qui totam Britanniam perlustrauerat, eamque in deditionem acceperat, glorioso regi Carolo delata sunt, totaque Britannia tunc primum Francis subiugata est. Gloriosus rex Carolus reliquiarum benedictionem  de sepulcro Domini a patriarcha Hierosolymitano suscipiens, maxima dona per Zacariam presbyterum Hierosolymis ad sancta loca remittit. Leutgardis regina Turonis, pridie Nonas Iunias defungitur, ibique sepelitur. Post hec eximius rex Carolus Italiam ingreditur, orationis gratia Romam profectus: cui occurrit duodecimo ab Urbe lapide Leo pontifex eumque cum summo honore suscepit decima octaua Kalend. Decembr. Per septem itaque dies operam dedit, ut ea que perperam ibi acta fuerant, nudarentur. Sed et Leo pontifex de obiectis sibi criminibus diu agens, cum iam criminatores refellisset, ambonem conscendit, et super sanctum Euangelium in ecclesia beati Petri apostoli presente populo  manus imponens, iureiurando inuocato sancte Trinitatis nomine uidentibus et audientibus omnibus, satisfecit se conscium non esse criminis unde falso culpabatur. Eodem die receptus est Zacarias legatus ab Hierosolymis reuertens, simul et cum ipso patriarche legati, cum clauibus sepulcri Domini, ciuitatis quoque ac montis Oliueti deferentes etiam uexillum urbis. In die sancto natiuitatis Domini ante confessionem Petri apostoli, cum gloriosus rex Carolus ab oratione surrexisset, Leo pontifex capiti eius coronam imposuit sicque ab uniuerso Romanorum populo acclamatum est: Carolo Augusto a Deo coronato, magno et pacifico imperatori Romanorum, uita et uictoria. Perfectis laudibus, a pontifice more principium antiquorum adoratus est, atque ablato  patritii nomine, quod primum in eadem urbe acceperat, Imperator et Augustus appellatur. Ad missas pontifex ingreditur cum clero suo.

[800] Carolus imperator primus ex gente Francorum, annis quadraginta quinque. Hic postquam Romam ingressus imperatoris et augusti nomen sumpsit, iussit eos qui pontificem Leonem tam inhoneste et indecenter deponendo contumeliauerant, sibi exhiberi, et questione de eis habita, lege Romana, ut rei maiestatis, capite damnati sunt. Pro quorum tamen uita papa et pontifex benignissime intercessit; cuius precibus imperator eis uitam et membra perdonauit: in exsilium tamen pro facinoris magnitudine pulsi sunt. Huius factionis princeps Paschalis Nomenclator exstitit. Priuatis et publicis  rebus dispositis, septimo Kalend. Maias Roma profectus, Spoletum uenit. Factus est terremotus, pridie Kal. Maii hora noctis secunda, qui pene totam Italiam concussit, in tantum ut tectum beati apostoli Pauli, cum suis trabibus magna ex parte decideret, et urbes atque montes in quibusdam partibus ruerent. Hic terremotus et in Galliis et in Germaniis multa loca etiam concussit. Pestilentia quoque immanis propter mollitiam hyemis facta est. Elephas cum aliis donariis a rege Persarum Aaron Amiralinum imperatori per legatos mittitur. Capitur Barchinona ciuitas Hispanie biennio obsessa, eiusque prefectus Zatus cum plurimis aliis Sarracenis. Et in Italia Theare similiter ciuitas capta et intenta, atque Roselmus prefectus etiam ipsius comprehenditur.  Unaque die Zatus et Roselmus ad presentiam imperatoris deducti, in exsilium retrusi sunt. Irene imperatrix ad imperatorem Carolum iterum misit pro pace inter Francos et Grecos firmanda.

Hortona ciuitas in Italia in deditionem accepta; Luceria quoque frequenti obsidione fatigata, et ipsa in deditionem uenit. Winusus, qui Spoleti presidio preerat, aduersa ualetudine fatigatus, et obsessus a Grimaldo Beneuentanorum duce, capitur. Quem tamen honorifice tenuit, et postmodum imperatori reddidit.

[803] Circa palatium Aquisgrani, anno Incarnationis Domini octingentesimo tertio, terremotus factus est; inde mortalitas subsecuta. Irene ab imperio  deposita, et Nicephorus imperator Constantinopoli creatus, qui legatos suos una cum legatis imperatoris Caroli remisit. Nam imperator Carolus Iesse episcopum Ambianensem, et Elinigaudium comitem Constantinopolim direxerat. Susceperunt autem legati Nicephori imperatoris epistolam inscriptam, de Federe pacis, sicque tali pacto Constantinopolim reuersi sunt. Godefridus rex Danorum promisit se primum ad colloquium imperatoris uenturum: sed consilio suorum territus, per legatos imperatori quod uoluit mandauit: imperator omnes Saxones qui trans Albiam et in Wibmhodi habitabant, cum mulieribus et infantibus transtulit in Franciam.

[804] Anno Incarnationis Domini octingentesimo  quarto, Leo pontifex Romanus in Franciam uenit, Rhemorum ciuitate susceptus: imperator in Carisiaco uilla natiuitatem Domini cum eo celebrem duxit, deinde Aquisgrani, et donatum magnis muneribus per Baiouariam ire uolentem deduci fecit usque Rauennam. Causa aduentus eius fuit, quia imperator miserat ad eum pro rei ueritate inquirenda, si, quod ferebatur, sanguis Christi in ciuitatem Mantua fuisset repertus. Accepta igitur pontifex occasione, in Longobardiam quasi pro inquisitione exiit, inde usque ad imperatorem peruenit. Theodorus Capuanus princeps Hunnorum propter infestationem Sclauorum  locum sibi dari ad habitandum inter Sabariam et Carnutum ab imperatore postulauit. Quem imperator  benigne suscepit, et precibus eius annuens, muneribus donatum redire permisit. Imperator inter filios suos regna diuidit, ut sciret quisque si superstes esset, quam partem tueri et regere debuisset. Testamentum inde factum et iureiurando ab optimatibus Francorum confirmatum, Leoni pape missum, ut manu sua subscriberet. Anno Incarnationis Domini octingentesimo sexto, classis a Nicephoro imperatore, cui Niceta patricius preerat, ad recuperandam Dalmatiam mittitur. Eclipsis lune quarta Nonas Septembris fuit, stante sole in decima sexta parte uirginis: luna autem stabat in decima sexta parte piscium. Ipso anno pridie Idus Februarii, luna decima septima stella que uocatur Iouis uisa est transire per eam. Tertio Idus Februarias fuit eclipsis  solis media die, stante utroque sidere in uigesima quinta parte aquarii. Uno eodemque anno ter luna obscurata est, et sol semel, et acies mire magnitudinis uise. Ratbertus missus imperatoris, qui de Oriente reuertebatur, una cum legatis regis Persarum defungitur. Munera autem huiusmodi sunt, que legati imperatori detulerunt, papilionem et tentoria atrii bissina, uario colore, simul cum funibus pari ordine distintis; pallia serica multa et pretiosa, balsamum et odores atque unguenta . Sed et horologium aurichalco arte mechanica mirifice compositum, in quo duodecim horarum cursus ad clepsydram uertebatur, cum totidem ereis pillulis que ad completionem horarum decidebant, et casu  suo subiectum sibi cymbalum tinnire faciebant: additis in eodem eiusdem numeri equitibus, qui per duodecim fenestras completis horis exibant, et impulsu egressionis sue totidem fenestras que prius erant aperte, claudebant, necnon et alia multa in ipso horologio erant mira. Tunc temporis delata sunt ossa beati Cypriani a Carthagine, cum reliquiis beatorum Scillitanorum martyrum, Sperati sociorumque eius, et posita sunt in ecclesia beati Ioannis Baptiste in ciuitate Lugdunensi. Sarraceni, Sardinia pulsi, primum cum Sardis prelium commiserunt, amissis tribus millibus suorum, in Corsicam directo cursu peruenerunt, ibique cum classe cui Burgarius comes preerat, decertantes, aut uicti, aut fugati sunt, amissis tredecim nauibus suis, et  plurimis suorum interfectis. Godefridus quoque rex Danorum in Abodritos cum exercitu traiiciens, licet Brasconem ducem Abodritorum loco pepulisset, aliumque ducem dolo captum patibulo suspendisset, magno tamen copiarum suarum detrimento reuersus est. Amisit enim ibi filium fratris sui Raginoldum, qui in oppugnatione cuiusdam oppidi cum plurimis Danorum primoribus interfectus est. Filius autem imperatoris Carolus in Linones et Smeldincos, qui ad Godefridum defecerant, exercitum cui preerat, quanta potuit celeritate, transposuit. Populatisque circumquaque eorum agris, transito iterum Albia fluuio, incolumi exercitu in Saxoniam se recipit. Sed Godefridus destructo emporio quod in Oceani littore constitutum lingua Danorum Relic  dicebatur, translatisque inde negotiatoribus, soluta classe ad portum qui Liesthorp dicitur, cum uniuerso exercitu suo uenit: ibi per aliquot dies moratus, limitem regni sui qui Saxoniam respicit uallo munire constituit, ut ab orientali maris sinu, quem illi Hostharsaltia dicunt, usque ad occidentalem Oceanum totam Egidore fluminis aquilonalem ripam munimento ualli protegeret, una tantum porta dimissa, per quam carra et equites emitti recipique potuissent. Nordanimbrorum rex Eardof regno pulsus Britannie, Nouiomagi ad imperatorem uenit; inde Romam proficiscitur, cum legatis postmodum imperatoris et pontificis in regnum suum reducitur. Reuertentibus legatis, Adulphus, natione Saxo, diaconus Leonis pontificis a piratis capitur. Ceteri sine periculo  traiiciuntur. Adulphus in Britanniam reductus, a quodam redemptus, Romam reuersus est. Trasco dux Abodritorum collecta ualida manu, a Saxonibus etiam auxilio accepto, uicinos suos Scauos, qui Wltzi dicuntur, aggressus, ferro et igni uastat: Seneldingorum maximam ciuitatem expugnat: atque his successibus omnes qui ab eo defecerant, ad suam societatem reuerti cegit. [809.] Synodus magna Graniaquis congregatur, anno Incarnationis Domini octingentesimo nono, in qua synodo de processione Spiritus sancti questio agitatur, utrum sicut procedit a Patre, ita procedat a Filio. Hanc questionem Ioannes monachus Hierosolymitanus mouerat, cum regula et fides ecclesiastica firmet Spiritum sanctum  a Patre et Filio procedere, non creatum, non genitum, sed Patri et Filio ceternum et consubstantialem. Nomen autem processionis a Patre et Filio in Apocalypsi ita aperte est positum: »Et ostendit mihi  flumen aque uite splendidum tanquam crystallum, procedens de sede Dei et Agni.« In eadem etiam synodo quesitum est et uentilatum de statu Ecclesiarum et ordine singularum, cuiusque conuersationis etiam clerici esse debent. Trasco, dux Abodritorum, in emporio Relic per dolum a comitibus Godefridi interficitur, et Aureolus qui Nicomarcie Hispanie atque Gallie trans Pyreneum contra Oscam ad Cesaraugustam residebat, moritur: et Amoroz ministerium eius inuadit, et ad castellum ipsius presidia disponit: qui  ad imperatorem transitum cum suis facere uoluit, sed interuenientibus causis, res infecta remansit. Pippinus rex Italie, perfidia ducum ueneticorum incitatus, uenetiam bello terra marique iussit appetere: subiectaque uenetia, ac ducibus eius in ditionem acceptis, eamdem classem ad Dalmatie littora uastanda misit. Sed cum Paulus Cephalenie prefectus cum Orientali classe ad auxilium Dalmatis ferendum aduentaret, regia classis ad propria regreditur. Godefridus rex Danorum a quodam suo satellite interficitur, et Ermingus filius fratris eius in regno succedit. Et Pippinus rex Italie octauo idus Iulii, anno Incarnationis Dominice octingentesimo decimo defungitur. Imperator Francorum Carolus, cum Nicephoro Constantinopolitano imperatore pace  facta, uenetiam recipit. Ambulaz Cordubensis Hispanie rex cum imperatore paciscitur, et Abduramum filium eius Amaroz Cesaraugusta pellit, et Oscam intrare compellit. Eclipsis solis et lune bis eo anno fit: solis, septimo Idus Iulias, et pridie Kal. Decembris; lune, duodecimo Kalend. Iulias, et decimo septimo Kalend. Ianuar. Corsica insula a Sarracenis uastata. Pax sequenti anno inter imperatorem et Hermingum Danorum regem componitur. Pharus magna que ad nauigantium cursus constituta, non longe a Bolonia ciuitate maritima fuerat, restauratur, ibique nocturnus ignis accenditur. Carolus maior filius imperatoris, pridie Nonas Decembrias, anno Incarnationis Domini octingentesimo decimo primo defungitur. Nec multo post Hermingus  Danorum rex moritur. In eius loco Dani sibi Herioldum et Ragamfridum reges constituunt. Imperator Constantinopolitanus Nicephorus post multas et insignes uictorias, commisso prelio in Mesia prouincia cum Bulgaris, moritur. In eius locum Michel gener eius imperator creatur: cuius legati Aquisgrani ad imperatorem Carolum missi, laudes more suo dixerunt, imperatorem et Basilium illum appellantes. Et pacis libello ab imperatore accepto, et denuo a Leone papa Rome, reuersi sunt. Grimaldus Beneuentanorum dux eo modo paciscitur, ut uiginti quinque millia solidorum auri a Beneuentanis annuatim Francis soluerentur. Anno Incarnationis Domini octingentesimo tertio generali  conuentu aduocato Aquisgrani, Ludouico filio suo regi Aquitanico imperii coronam imposuit, et imperialis nominis sibi consortem fecit. Bernardum quoque nepotem suum filium Pippini Italie prefecit et regem appellari iussit. Concilia quoque in quinque partibus regni sui ad corrigenda que necessaria forent, fieri constituit Moguntiaco, Remis, Turonis, Cabillone, Arelate; quid statutum fuerit, in archiuis Ecclesiarum uel palatii inuenitur. Imperator Carolus, uir in omni dispositione imperii strenuus, dilatato imperio et pace Francis usquequaque composita, anno Incarnationis Domini octingentesimo sexagesimo tertio Aquisgrani moritur, et sepelitur decimo tertio anno postquam imperator acclamatus est, simul omnes annos quadraginta quinque  et eo amplius regnans. Bernardus uiennensis episcopus erat, et Leidardus Lugdunensis, qui initio imperii Ludouici imperatoris Suessionis monasterii locum petiit, et in loco eius Agobardus eiusdem Ecclesia chorepiscopus, consentiente imperatore et uniuersa Gallorum episcoporum synodo, episcopus substitutus est. Quod quidam defendere uolentes, dixerunt eumdem uenerabilem Agobardum a tribus episcopis in sede Lugdunensi, iubente Leidrado, fuisse ordinatum. Sed canonica auctoritas est, in una ciuitate duos episcopos non esse, nec uiuente episcopo successorem sibi debere eligere. Ac idcirco illa quacunque causa regule Ecclesie preteriri in tanto ordine fixe non debent.

[815] Ludouicus imperator, Caroli imperatoris  filius, regnauit annis paulo minus octo et uiginti, amator totius pietatis et religionis, omnem ordinem ecclesiasticum pio studio exornans. Hic ingressum imperii secunda et placida quiete habuit: porro finis eius multis incommoditatibus et aduersitatibus fatigatur. Hic inter alia mirifica et nimis honoranda opera sua in omni imperio suo, siue in Gallia, siue in Germania, siue in Italia, legatos dedit, qui pauperum et oppressorum iustitias diligenter quererent, et singulorum necessitates ad plenum audirent. Episcopales etiam synodos propter reintegranda sanctorum Patrum statuta, et Christianarum regularum obseruationem ubique fieri decreuit. Sed eius piis studiis malignorum insidie impedire plerumque moliuntur. Nam longa quies perfidiam, perfidia rebellionem,  rebellio discrimen imperii pariunt. Huic piissimo imperatori ex Hermengarde regina tres filii, quorum primogenitum Chlotharium, primo Cesarem, deinde consortem imperii adscribit: cui et Italiam ad regendum commisit: Pippinum, Aquitanie regem facit: tertium Ludouicum Baiouariis regem constituit. Cum igitur omnis potestas Francorum sub moderato otio studeret, et regimen uicinis gentibus imponeret, quidam tantam spem boni non ferentes, uxorem nomine Iudith dilectam imperatori factione sua abripiunt, eamque ex latere uiri in Aquitaniam sub custodia transponunt. Que licet ad uiri thorum redierit, ebulliens tamen quorumdam malitia non quieuit. Que usque adeo creuit ut una cum pontifice  Romano non solum proceres regni, sed etiam natos eius aduersus imperatorem permouerit. Nam ab eo uniuersus populus deficiens, ad filios eius se transtulit: ipse tentus sub custodia, indecenter recluditur, ac arma ei auferuntur: uxor ipsius in Italia seruanda committitur. Sed nutu diuino post tot aduersa secunda succedunt. Populi uersi ad penitentiam causa facti in melius commutant, et eumdem ipsum imperatorem in honore pristino reponunt, et pristina dignitate reuestiunt. Filii quoque eius pro commisso ueniam exposcunt, Chlotario iam imperatori, ut extra Italiam, nisi iubente piissimo patre eius, nullo pacto procederet inducitur. Sed uariantia tempora nunc aduersa, nunc prospera minantur. Pippino his diebus denique mortuo, ad componendam  Aquitaniam una cum uxore quam iam receptam habebat, et ex qua inclytum filium Carolum susceperat, cum exercitu ingreditur; quia contra uoluntatem eius, Aquitani filium Pippini, Pippinum nomine regem sibi fecerant. Cum illic esset imperator Ludouicus, ex primo matrimonio, Ludouicus tertius filius eius iam patri iterum aduersus, primos Germanie perfide sibi iurare compellit. Hoc misso imperator accepto, commisso Aquitanie regno maioribus Francorum et inclyto Carolo filio suo rege Aquitanis dato, uxoreque sua gratissima ibi dimissa, ocius ipse occursus filio in Germanias exercitus sui copias transponens ingreditur. Ibi pacem regni aliquibus diebus disponens, aduersa ualetudine fatigatus diem clausit ultimum, anno ab Incarnatione Domini octingentesimo quadragesimo.  Corpus eius ab episcopo Drogone fratre eius ex alia femina, simul et a primoribus Francorum Mediomatricum delatum, atque in ecclesia beati Arnulphi confessoris conditum est. Huius imperatoris tempore, pars corporis beati Sebastiani martyris ad Suessionicam urbem delata: ubi multa mira in laudem Dei omnipotentis uaria genera sanitatum infirmis collata. Ossa quoque beatorum martyrum Hippolyti et Tiburtii ab urbe deportata, in ecclesia beati Dionysii martyris in territorio Parisiensi digno honore condita. Bernardus adhuc et Agobardus uiennensem Ecclesiam et Lugdunensem regebant. Qui ambo apud imperatorem delati, desertis ecclesiis in Italiam, ad filium imperatoris Chlotharium se contulerunt, et postmodum piis imperatoribus agentibus,  Agobardus Lugdunensem, Bernardus uiennensem sedem recepit: post pauculos annos Agobardus apud Sanctonas in expeditione regia positus defungitur.

[841] Lotharius imperator, filius piissimi Ludouici imperatoris, annis quindecim. Huic pater imperium post mortem suam decreuerat: sed sinistris consiliariis idem usus, animum patris non parum ledens, pro integritate uix partem regni obtineri meruit. Siquidem iterum pius pater memor inflicti uulneris imperium diuidens iuniori Carolo maiorem partem primoribus sacramento firmatis disposuit. Lotharius itaque post humationem gloriosi patris, sequenti anno ab Italia egressus, tum imperium arripere molitur. Ob id aduersus fratribus in prelium Fontaneticum  eos concitat. Iuncti duo aduersus unum, heu! omnibus Christianis lamentabile bellum et sociale ac ciuile conferunt. Non armis dissimiles, non habitu gentis distincti, solum castris obuersi. Francorum innumerus populus acie gladii feritur, et olim gentibus ceteris formidabilis, in uulnere suo bacchatur. Cruenta uictoria duobus tamen fratribus inscribitur. Tertius elabitur, atque Aquisgrani in regiam tandem se recepit. Gloriosus deinde rex atque inclytus iuuenis Carolus, non longe post, impigre una cum fratre Ludouico rem ceptam accelerat: atque Lotharium fratrem imperatorem ab Aquisgranis terrent. Qui nimia celeritate una cum uxore ac filiis usque Lugdunum ac uiennam progreditur. Ibi receptis copiis, aliquantulum substitit. Et discurrentibus  legatis ad colloquium, tres fratres in insulam quamdam Sequane ueniunt: ibi sub quodam pacto imperium inter se diuidere statuunt. Sic Lotharius imperator in superiorem Franciam reuertitur. Diuiso postmodum imperio, unusquisque eorum ad partem suam regendam et disponendam progreditur. Non multo post Lotharius filium suum Ludouicum, quem in Italia regem fecerat, ut imperatoris nomen sortiretur, per Drogonem patruum Romam misit. Cui Sergius iam tunc pontifex coronam imposuit, acclamante uniuerso populo, imperator et Augustus est salutatus. Lotharius imperator infirmari se conspiciens, regnum inter filios diuidit, Carolo minori Prouinciam et partem Burgundie: Lothario medio filio sedem suam: Ludouico imperatori Italiam consignare  iubet. Ipse uero in Prumie monasterium regno temporis se exuens ingreditur tonsuratus, et monachus effectus, aliquot diebus interpositis defungitur, anno ab Incarnatione Domini octingentesimo sexagesimo quinto, imperii uero uigesimo tertio; atque ibi in basilica sancti Saluatoris a fratribus reuerenter humatur. Huius imperatoris tempore ossa beatissimi Andeoli martyris, ipso reuelante, reperta in loco qui antiquitus Gentibus dicitur, in uiuariensi parochia sito. Bernardus uiennensis episcopus sub huius imperio moritur, et Aglimatus uiennensem suscepit episcopatum. Amulo quoque Lugdunensis episcopus efficitur. Et pontifex Romanus Gregorius moritur atque eius loco Sergius ordinatur. Illo defuncto, Leo succedit. Quo obeunte, Benedictus in sede  apostolica substituitur, iam tamen defuncto Lothario imperatore. Sub huius imperatoris tempore, Segari Beneuentanorum dux a suis interficitur, et ab interfectoribus Sarraceni a Beneuentanis euocati, intra ciuitatem Beneuentum recipiuntur.

Ludouicus imperator in Italia. Hic, post obitum patris, octauo anno, mortuo fratre suo Carolo minore, et Lugduni sepulto, in monasterio sancti Petri, in ecclesia sancte Marie semper uirginis, cum fratre Lothario regnum fratris mortui partitur. Accepit autem partem Transiurensis Burgundie simul et Prouinciam: reliquam partem Lotharius rex sibi retinuit. Anno Incarnationis Domini octingentesimo quinquagesimo primo, iubente patre, Ludouicus imperator  in ducatum Beneuentanorum contra presidia Saracenorum exercitum mouet, et, interfecto duce Sarracenorum, Amalmater Beneuentum recepit. At Lotharius rex, frater eius, a prauis consiliariis deceptus, diu de duarum feminarum connubio uacillando pene totam Ecclesiam contra se concitauit. Ob id duo metropolitani episcopi Treuericus et Colonicus, Theuthaudius et Guntharis sententia apostolica damnati. Cetus synodales subiende euocati. Patruus eius preclarissimus in regibus Carolus, cum ei saniori consilio semper consulere uellet, nichilominus iuuenilis animus ad uoluptatem preceps resisteret, tandem uincere, uolens extra consilium Italia ingressus, ad fratrem imperatorem ire, Beneuentum aggreditur. Piissimus rex Carolus  in hoc itinere eius assensit, si forte uel consilio pontificis Romani superatus tandem, a re illicita quiesceret: plurimis tamen episcopis Gallorum contradicentibus, qui spiritu Dei tacti periculum generale in Ecclesie Dei oriri timebant, ne pontifex Romanus fauoribus inclinatus a definitionibus pietatis exorbitando, Romane Ecclesie uulnus erroris infligeret. Perrexit secundum libitum suum, egit apud Ecclesiam Romanam quod ei pro tempore iustum uisum. Sed cum rediret, falsis spebus incitatus, diuino indicio infirmatus, usque Placentiam ciuitatem peruenit, ibique defunctus in ecclesia B. Antonini martyris sepelitur. Anno octingentesimo sexagesimo secundo regnum eius gloriosi patrui eius inter se diuidunt. At Ludouicus imperator, ingressus  Beneuentum, anno Incarnationis Domini octingentesimo sexagesimo octauo, pene omnia castella et oppida Beneuentanorum, que a Francis recesserant Sarracenisque se iunxerant, sub ditione sua recepit, loca sanctorum, que impii Sarraceni ac perfidi Christiani contaminarant, Deo adiutore instaurando et restaurando purgauit. Nicolaus papa, uir religione precipuus, moritur. Ac in atrio ante portas B. Petri, non longe a membris Benedicti predecessoris sui, sepelitur. Cuius tempore translata sunt membra sanctorum Eusebii ac Pontiani uiennatibus, et in basilica apostolorum reuerenter condita. Huic Adrianus in episcopali ordine succedit. Pius et inclytus rex Carolus, aliquot annos aduersus Danos atque Northmannos uariis euentibus dimicans,  pontem mire firmitatis aduersum impetum eorum super fluuium Sequanam fieri constituit, positis in utriusque capitibus castellis artificiosissime fundatis, in quibus ad custodiam regni presidia deposuit. Huius pii regis studium pene in disponendis causis ecclesiasticis hactenus uiguit. Hic ex regina Ermentrude quatuor filios suscepit: Ludouicum, Carolum, Carlomannum et Lotharium. Ex his Deo in clericali habitu duos obtulit, Carlomannum, et Lotharium: sed Lotharius, puer bone indolis,  immatura morte prereptus est: Carolus quoque, uir satis honeste forme iuuenis, rex Aquitanis iam constitutus, aduersa primum molestatus et dehonestatus iniuria, moritur. Anno itaque Incarnationis Dominice octingentesimo sexagesimo sexto, regnante eodem Carolo Ludouici filio, duo filii illius, ut dictum est, moriuntur. Lotharius abbas et Carolus rex Aquitanorum, auunculus quoque eius Rodulphus consiliarius primusque palatii hominem exuit: necnon et Rodulphus archiepiscopus Aquitanorum. Et duo principes Aquitanici, Landricus et Muno inter se dimicantes semet interimunt. Robertus quoque atque Ranulphus, uiri mire potentie armisque strenuis et inter primos ipsi priores Northmannorum, gladio necantur. Denique Lotharius, ante obitum patris sui Ludouici imperatoris,  decimo octauo anno unctus ab imperatore, tres filios ex Ermengarde Hugonis filia habuit. Qui diuidens regnum patris cum fratribus suis, accepit regnum Romanorum, et totam Italiam, et partem Francie orientalem, totamque prouinciam. Ludouicus uero preter Noricam, quam habebat, tenuit regna que pater suus illi dederat, id est Alamanniam, Thoringiam, Austrasiam, Saxoniam, et Auarorum, id est Hunnorum, regnum. Carolus quoque medietatem Francie ab occidente et totam Neustriam Britanniam, et maximam partem Burgundie: Gotiam, uasconiam, Aquitaniam submoto inde Pippino filio Pippini, et in monasterio S. Medardi attonso. Qui postea inde per fugam elapsus, in Aquitaniam regressus, multo tempore fugiendo latuit. Iterumque  a Ranulpho prefato per fidem deceptus est, et ad Carolum adductus, Siluanectum perpetuo est exsilio detrusus. Ludouicus uero rex Noricorum, id est Baiouariorum, Ludouici imperatoris filius, anno Incarnationis Domini octingentesimo septuagesimo octauo regnum inter filios suos diuisit, Carlomannum uidelicet, Ludouicum, et Carolum, ipse tamen super filios principatum tenens. Anno Incarnationis Domini octingentesimo septuagesimo nono ex hac uita decessit, et mortuo iam filio eius Carolo, reliqui filii regnum eius sequenti anno inter apud Ambianensem urbem equa sorte partiuntur. Quorum alter, id est Ludouicus, post tres annos moritur. Porro frater ipsius Ludouici Carolus, Ludouici imperatoris filius, anno Incarnationis Domini octingentesimo septuagesimo  septimo moriens, reliquerat filium Ludouicum, qui eodem anno regnum suscepit paternum. Quo tempore Ioannes papa in Gallias uenit. Et apud ciuitatem Trecas diu moratus est, habuitque synodum episcoporum, in qua Immaurus Lauduni Dauitti episcopus, post auulsionem oculorum suorum episcopatu est donatus. Ludouicus quoque filius Caroli, Carolum qui dictus est Simplex heredem regni puerum dimisit. Qui Ludouicum ex Eagina Anglorum regis filia, antequam captus esset, genuit.



SANCTI ADONIS uIENNENSIS ARCHIEPISCOPI MARTYROLOGIUM AD MSS. EXEMPLARIA RECENSITUM Opera et studio HERIBERTI ROSWEIDI Ultraiectini societatis Iesu theologi. PRAECEDIT uETUS ROMANUM MARTYROLOGIUM OPERI SUO AB ADONE PRAEMISSUM.






EPISTOLA DEDICATORIA. S. D. N. PAULO u PONTIFICI MAXIMO BEATITATEM PP.

 Romam redit, sanctissime Pater, quod Rome olim conceptum, quod Roma profectum, quod Romam ad originis sue sedem anhelabat uetus, id est Romanum Martyrologium: quod predecessores uestri summa cura in Urbe collectum, singulari fide conscriptum, maximo beneficio in Romani orbis dieceses transmiserunt. Et uero redit ad solem radius, ad fontem riuulus, ad stipitem ramus, ad celum sidus. Romam redit, ubi apostolice sedis cardo et caput uertitur; ubi ueritatis origo, fidei caput, celestis Magistri doctrina seruatur; ubi pietatis uiget schola, ubi apostolorum fulget metropolis; ubi clarissime mundi lampades, Petrus et Paulus, lucent .

Ad eum redit, a cuius olim predecessoribus, ipso nascentis Ecclesie exordio, originem duxit: a Clemente, inquam, I, Romano pontifice, qui primus regionatim notarios distribuit, qui gesta martyrum sollicite et curiose, per suam quisque regionem, perquirerent. Inde Anteros diligenter perquisita in ecclesiastica tabularia retulit. Post Fabianus maiorem quoque curam adhibuit ne quid simulata fide irreperet, perspicaces fidosque sibi diaconorum oculos notariis adiungendo. Quo quidem munere fortia sanctorum facta colligendi, ut nichil antiquius apud sancte Romane Ecclesie presules fuit, ita nichil preclarius suscipi potuit, quam eorum memoriam posteritati commendare, quorum animas in celum receptas, et Dei fruitione beatas loquuntur miracula, uotiue testantur tabule, ut non tam pie id credere, quam uerissime profiteri possimus. Habent enim nescio quam uim ad excitandum uel augendum in mentibus fidelium interne religionis ardorem, ut preclare olim diuus Leo scripserit . Ad erudiendum Dei populum, nullorum est utilior forma quam martyrum eloquentia: facilis ad exhortandum sit ratio, efficax ad suadendum, ualidiora tamen sunt exempla quam uerba: et plenius est opere docere quam uoce. Habent et robur uel maximum ad maiorum fidem pectoribus primitus inserendam, uel asserendam tenacius. Magni, inquit magnus Ambrosius, periculi res est, si post prophetarum oracula, post apostolorum testimonia, post martyrum uulnera, ueterem fidem quasi nouellam discutere presumas; et post tam manifestos duces, in errore permaneas: et post morientium sudores, otiosa disputatione contendas. Quod si  olim illustris fidei athleta Athanasius, ingens sibi lucrum et utilitatem duxit, quod unius recordaretur Antonii; quas fidei flammas, quos uirtutum igniculos in hominum animis excitabunt tot martyrum trabeate, tot purpurate, tot russate turme, sub unius fidei rutilanti flammula militantes, et diuersis uictorie coronis insignite? tot confessorum, tot uirginum pretextata agmina, in diuersas cohortes tributa, diuersosque uirtutum manipulos cum exsultatione circumferentia?

Inde factum, ut cum Acta martyrum tanta cura et diligentia perquisita, per notarios sancte Romane Ecclesie conscripta, per diaconos cognita, ac demum per ipsos Romanos pontifices probata, atque in Ecclesie archiuis recondita, in immensum excrescerent, breue ex iisdem Martyrologium conficeret, quo dies tantum et locus passionis, ut habet S. Gregorius, notaretur; atque ita facilius eorum memoria sacris diptychis insereretur, et eorumdem in Missariis solemniis commemoratio fieret. Quod quidem Martyrologium uiennensis archiepiscopus Ado, cum Rauenne ecclesiasticis, ut credo, negotiis occupatus uersaretur, a sancto quodam episcopo nactus, qui id a Romano pontifice acceperat, suo Martyrologio prefigendum duxit; eius uidelicet memor, quod ab Innocentio I olim scriptum: . Ut inde sumerent cetere ecclesie, uelut de natali suo fonte aque cuncte procederent, et per diuersas totius mundi regiones puri capitis incorrupte remanerent.

Fero nunc ad Sanctitatem uestram uetus hoc Romanorum Martyrologium, quod Gregorius pontifex maximus ad Eulogium Alexandrinum episcopum scribens, per orbem uniuersum dispersum et optauit et credidit. Fero quod Ado annis abhinc octingentis tanti fecit, ut uenerabile et perantiquum duxerit, sibique uelut prima operis sui lineamenta adumbrata proposuerit, quod suis rursus coloribus pingeret, lucis splendore illustraret. Fero quod ad hunc usque diem latuit: cuius desiderio tantopere flagrabat cardinalis Baronius, ut animi sui testes tabulas exstare uoluit, quibus editorem excitaret, et gratiam ante beneficium reponeret. Hoc igitur Martyrologium fidentius ad Sanctitatem uestram defero, quanto plurium grauissimorum uirorum patrocinio comitatum uenit.

Adiunxi ipsius Adonis uiennensis archiepiscopi Martyrologium, ea fide curaque recensitum, ut affirmare non uerear parum id a calamo menteque auctoris abesse. Intererat profecto Reipublice Christiane ne quid magni uiri titulo legeretur quod ipsius non esset, ne quid corruptum eius nomine circumferretur, aliena assutum manu; ne uiri auctoritatem secuta posteritas, erroris funiculos necteret; ne quoque Adoni quidquam abiudicaretur, cui certissimum ab unanimi codicum suffragio testimonium esset. Id olim tanti fecit Aloysius Lipomanus ueronensis primum episcopus, inde Bergomensis, uir grauissimus, et concilii Tridentini cum collegis preses, ut auro contra charum duxerit.

Hec igitur omnia ad Romanam sedem defero, sanctissime Pater, ad cuius olim insessorem Theodorum papam Africani Patres sua detulere; magnum utique et indeficientem omnibus Christianis fluenta redundantem apud apostolicam sedem consistere fontem, nichil ambigentes. De quo riuuli prodeunt, affluenter uniuersum largissime irrigantes orbem Christianorum. Cui etiam in honorem beatissimi Petri Patrum decreta peculiarem omnem decreuere reuerentiam, in requirendis Dei rebus. Que omnino et sollicite debent, maxime uero iusteque ab ipso presulum examinari uertice apostolico: cuius uetusta sollicitudo est tam mala damnare, quam probare laudanda.

Accipe igitur, Sanctissime Pater, has primas sanctorum primitias; et ut olim Pauli I beneficio sacra sanctorum lipsana, collapsis uetustate cemeteriis, per titulos, diaconias, et monasteria fuere distributa, ut aris honorarentur, ornarentur memoriis, ita Pauli u beneficium loquatur posteritas, quod latentes sanctorum uite in apertum producantur, et lucem aspiciant. Ita uoueo:


Sanctitati uestre deuotus filius, HERIBERTUS ROSWEYDUS S. I.





LECTORI SALUTEM.

 uetus hoc Romanum Martyrologium expressi ex codice mss. Pantaleonis que Colonie e D. Benedicti familia celebris abbatia est, quem mihi perbenigne Carthusia Coloniensis submisit. Prefixum hoc erat Adonis Martyrologio, cui Ado ipse olim prefixerat, uti testatur eius prefatio. Ex eo codice Iacobus Mosander, Carthusie Coloniensis religiosus, ante annos aliquot Adonis Martyrologium expressit, omisso hoc ueteri Romano Martyrologio; magno tamen eius in doctorum uirorum animis relicto desiderio.

 Etsi duos codices mss. Martyrologii Adonis habuerim , in solo tamen hoc tertio S. Pantaleonis, uetus hoc Romanum Martyrologium comparuit. Quare sicubi error aliquis irrepserit, memineris quam difficile sit ex unius codicis fide, que subinde uacillat, fidelissime omnia exprimere. Operam certe dedi ut quam maxima fide haberes omnia. Hinc paucula, que uidentur ab exscriptore inserta, quod Adoni desint, qui ueteris huius Martyrologii uestigiis semper insistit, uirgula notaui et in margine monui Adoni ea  deesse. Et quidem inserta illa fere Coloniam, ubi liber hic scriptus erat, et uicina loca spectant. Eorum rationem hic in notationibus inuenies.

Enimuero uetus hoc Romanum Martyrologium, fontem esse omnium aliorum Martyrologiorum, qui uel leuiter inspexerit, non dubitabit asserere. Ado certe ex hoc fonte suas aquas deriuauit. Et ut fontis latex ab origine sua recedens sensim augescit, et in riuum aquis undique confluentibus abit; idem factum huic Martyrologio: quod nunc a Beda, nunc ab Usuardo, nunc ab Adone, nunc ab aliis paulatim increuit. Licebit nunc ad fontem digitum semper intendere. Eo enim fine caput fontis, quod hactenus latebat, in apertum produxi.


Tertullianus, de Corona militis, cap. 13.

Coronatur et uulgus, nunc ex principalium proprietatum  exsultatione, nunc ex municipalium solemnitatum proprietate: et est omnis publice letitie luxuria captatrix. Sed tu peregrinus es mundi huius, ciuis superne Hierusalem. Noster, inquit, municipatus in celis . Habes tuos census, tuos fastos; nichil tibi cum gaudiis seculi.


Cyprianus, epistola 37

Dies eorum, quibus excedunt, adnotate, ut commemorationes eorum inter memorias martyrum celebrare possimus.


Augustinus, lib. XX, contra Faustum, cap. 31

Populus Christianus memorias martyrum religiosa solemnitate concelebrat, et ad excitandam imitationem, et ut meritis eorum consocietur, atque orationibus adiuuetur.





DE HOC uETERI ROMANO MARTYROLOGIO ELOGIA.


 Gregorius papa ad Eulogium, episcopum Alexandrinum, epist. 29, lib. uII, ind. 1.

Nos pene omnium martyrum, distinctis per dies singulos passionibus, collecta in uno codice nomina habemus, atque quotidianis diebus in eorum ueneratione Missarum solemnia agimus: non tamen in eodem uolumine, quis qualiter sit passus, indicatur; sed tantummodo locus et dies passionis ponitur. Unde fit ut multi ex diuersis terris atque prouinciis per dies  singulos cognoscantur martyrio coronati. Se hec habere uos beatissimos credimus.


Baronius in prolegomenis ad Martyrologium Romanum, cap. 8.

Hoc ipsum simplex absque alio additamento Romanum Martyrologium, idemque perbreue, in quo tantum nomina martyrum, locus, ac dies passionis positi haberentur, est illud ipsum cuius meminit Ado.


 Ado uiennensis archiepisc. in prefatione Martyrologii sui.

Huic operi, ut dies martyrum uerissime notarentur qui confusi in Kalendis satis inueniri solent, adiuuit uenerabile et perantiquum Martyrologium ab urbe Roma Aquileiam cuidam sancto episcopo a pontifice Romano directum, et mihi postmodum a quodam religioso fratre aliquot diebus prestitum; quod ego diligente cura transcriptum, positus apud Rauennam, in capite huius operis ponendum putaui.


Baronius ubi supra.

Porro in omnibus que uiderim Martyrologiis Adonis impressis, illud ipsum Roma acceptum desideratur. Egregiam certe, ac uiris eruditis dignam optatamque nauasset operam Mosander, si eiusmodi illustre uetustatis monumentum, quod in suo manuscripto Adone haberi testatur, una cum ipso Martyrologio Adonis, quod post Surium ad septimum tomum uitarum sanctorum adiecit, edidisset.





uETUS ROMANUM MARTYROLOGIUM.





ADO PECCATOR LECTORI SALUTEM.

 Ne putes me in hoc opere in uacuum laborasse, et rem non necessariam exsecutum fuisse, breuiter tibi causam facti aperiam. Primum fuit imperium ac iussio sanctorum uirorum, ut supplerentur dies, qui absque nominibus martyrum in Martyrologio  tantum notati erant. Deinde collecti undecunque passionum codices animum in tantum suscitauerunt, ut non solum preteritas dierum festiuitates, uerum et aliorum, qui per totum annum ibi notatim positi erant, latius et paulo apertius describerem, infirmioribus fratribus, et minus legere ualentibus seruiens, ad laudem omnipotentis Dei; ut in memoriis martyrum haberent compendiosam lectionem, atque in paruo codicillo, quod multo labore alii per plures codices exquirunt.

 Huic operi, ut dies martyrum uerissime notarentur, qui confusi in Kalendis satis inueniri solent, adiuuit uenerabile et perantiquum Martyrologium ab urbe Roma Aquileiam cuidam sancto episcopo a pontifice Romano directum, et mihi postmodum a  quodam religioso fratre aliquot diebus prestitum. Quod ego diligenti cura transcriptum, positus apud Rauennam, in capite huius operis ponendum putaui.

Passiones autem sanctorum paulo longius, maxime circa finem, Martyrologio huic insertas non mireris, cum tibi ratio superius reddita, cum factum sit, suffecerit. Ora tantum  ut meritis illorum consocier, quorum triumphos, etsi minus quam debui, excolere optaui. Salutatus in Christo uale.



MENSIS IANUARIUS HABET DIES XXX; LUNA, XXX. [3Kb]


    1. AA Kalend. Ianu. Octaua Domini et Circumcisio. Rome, sancti Almachii decollati sub Alippio urbis prefecto. Et S. Martine uirginis. Et apud Spoletum, sancti Concordii martyris. Et in Ruspensi Ecclesia, sancti Fulgentii episcopi.
    2. II B Iu Non. Beati Macarii [a 1Kb] . Et Tomis, martyrum Argei, Narcissi et Marcellini.
    3. III BC III Non. Rome, Anteros pape et martyris
    4. Iu D II Non. Apud Cretam, Titi apostolorum discipuli. Rome, martyrum Prisci presbyteri, et Priscilliani, et Benedicte. Et Dafrose.
    5. u CE None. Rome, sancti Telesphori pape et martyris. Apud Antiochiam, sancti Simeonis monachi.
    6. uI F uIII Id. Sancte Macre uirginis sub Rictiouaro preside. Epiphania Domini, id est manifestatio uel apparitio Domini.
    7. uII DG uII Id. Relatio pueri Iesu ex Aegypto Et sancti Luciani martyris Antiocheni. Et Cleri martyris.
    8. I H uI Id. Neapoli, Seuerini confess. uictorini fratris [b 1Kb] .
    9. II EI u Id. In Mauritania Cesariensi, Macre. [Ado Martiane,] uirginis et martyris. Et sancti Iuliani et Basilisse uxoris eius, et Celsi et Martionille ac uiginti militum.
     10. III K Iu Id. In Thebaida, sancti Pauli eremite. Et in Cypro, Nicanoris de septem diaconibus.
    11. Iu FL III Id. Alexandrie, confessorum Petri, Seueri, Lucii. In Africa, Saluii martyris.
    12. u M II Id. Antiochie [Ado, apud Achaiam], Satyri martyris. Arcadii martyris.
    13. uI GN Idus. Rome uia Lauicana, militum quadraginta sub Gallieno imperatore. Pictauis, sancti Hilarii.
    14. uII O XIX Kal. Feb. Nole, Felicis presbyteri, in Pincis sepulti.
    15. I HP XuIII Kal. Abacuc et Michee prophetarum. Et Macarii abbatis, Antonii discipuli.
    16. II Q XuII Kal. Et Isidori
    17. III IR XuI Kal. Rome, uia Salaria in cemeterio Priscille, sancti Marcelli pape. Apud Thebaidem, Antonii monachi.
    18. Iu S Xu Kal. Cathedra sancti Petri, qua primum Rome sedit. Et S. Prisce martyris.
    19. u KT XIu Kal. In Smyrna, sancti Germanici martyris ad bestias damnati. Et Spoleti, sancti Pontiani martyris decimo nono Kal. passi, decimo quinto sepulti, decimo sexto in sepulcro mutati, quando celebrior dies eius agitur.
    20. uI u XIII Kal. Rome, Fabiani pape et martyris. Et Marii, Marthe, Audifax, Abacuc. Et Sebastiani in uestigiis apostolorum sepulti
    21. uII LA XII Kal. Sancte Agnetis uirginis. Athenis, sancti Publii episcopi cui Militenus a Paulo episcopus ordinatus.
    22. I B XI Kal. Sancti uicentii diaconi et mart. in Spaniis Ad aquas Siluias [a 1Kb] [Ado, Saluias], sancti Anastasii monachi.
    23. II MC X Kal. Rome, sancte Emerentianes uirginis. In Mauritanea Neocesaree, Seueriani et Aquile. Philippis, Parmene diaconi de septem
    24. III D IX Kal. Ephesi, Timothei apostoli. Antiochie, S. Babyle episcopi.
    25. Iu NE uIII Kal. Conuersio sancti Pauli apostoli. Apud Damascum, S. Ananie, qui ipsum Paulum baptizauit.
    26. u F uII Kal. S. Polycarpi, discipuli S. Ioannis apostoli, apud Smyrnam passi. Et Theogenis cum aliis triginta sex.
    27. uI OG uI Kal. Constantinopoli, Ioannis Chrysostomi. Et dormitio S. Paule.
    28. uII H u Kal. S. Agnetis secundo. In ciuitate Apollonia, Leucii, Thyrsi, mart.
    29. I AI Iu Kal. Rome, Papie et Mauri militum sub Diocletiano imp.
    30. II K III Kal. Antiochie, passio sancti Hippolyti. Hierosolymis, Matthie episcopi, qui octauus fuit post Iacobum. B. Alexandri Deciana persecutione passi.
    31. III BL II Kal. Alexandrie, sancti Mettani martyris. Trientine, sancti uigilii episcopi et martyris.





MENSIS FEBRUARIUS HABET DIES XXuIII.


    1. Iu CM Kal. Antiochie, Ignatii episcopi et martyris. Smyrne, Pionii martyris et aliorum quindecim.
     2. u N Iu Non. Hypapante Domini. Cesaree, Cornelii centurionis, ipsius urbis episcopi. Et Aproniani martyris Rome
    3. uI DO III Non. B. Celerini diaconi, et Celerine auie eius, et Laurentini, et Ignatii
    4. uII P II Non. In ciuitate Aegypti Thmuis, beati Philee eiusdem urbis episcopi, et Philoromi tribuni, et innumerabilium martyrum.
    5. I EQ None. S. Agathe uirginis, apud ciuitatem Catanensium.
    6. II R uIII Id. Apud Cesaream Cappadocie, S. Dorothee uirginis, et Theophili scholastici.
    7. III FS uII Id. Sancti Moysetis, qui, petente Mauuia Sarracenorum regina, episcopus gentis illius factus est.
    8. Iu T uI Id. SS. Dionysii, Aemiliani, et Sebastiani. Alexandrie, S. Cointe martyris.
    9. u Gu u Id. Alexandrie, Apollonie uirginis.
    10. uI A Iu Id. Rome, Zotici, Irenei, Hyacinthi et Amantii. Et Soteris uirginis. uia Lauicana, militum decem.
    11. uII HB III Id. Alexandrie, S. Euphrasie uirginis.
    12. I C II Id. Barcinone, Eulalie uirginis et martyris. Alexandrie, Molesti et Ammonii.
    13. II ID Idus. Agabi prophete in Nouo Testamento, apud Antiochiam. In Militana Armenie. S. Polyeucti mart.
    14. III E XuI K. Mar. Rome, ualentini presbyteri. Et sancti ualentini Interamnensis episcopi.
    15. Iu KF Xu Kal. Rome, sancti Bratonis martyris. Apud Sebasten, passio S. Blauii [al., Blasii] episcopi.
    16. u G XIu Kal. Sancti Onesimi apostoli. Et in Cumis, S. Iuliane uirginis.
    17. uI LH XIII Kal. In Perside, B. Polychronii episc. et mart.
    18. uII I XII Kal. Hierosolymis, Simeonis episcopi et mart. Et Rome, martyrum Claudii, Prepedigne, Alexandri, et Cutie, et Maximi.
    19. I MK XI Kal. Rome, Gabinii presbyteri et martyris.
    20. II L X Kal. Apud Tyrum, martyrum quorum numerum Dei scientia sola colligit, quos ueturius magister militie, iubente Diocletiano, diuersis tormentis occidit.
    21. III NM IX Kal. In Sicilia, martyrum septuaginta nouem sub Diocletiano diuersis tormentis passorum.
    22. Iu N uIII Kal. Apud Antiochiam, Cathedra sancti Petri. Alexandrie, Abilii episcopi.
    23. u OO uII Kal. Apud Sirmium, Sinerii [Ado, Syreny] monachi. Et quadraginta duo [Ado, sexaginta duo] martyrum. Rome, Polycarpi presbyteri.
    24. uI P uI Kal. S. Matthie apostoli. Et Inuentio capitis precursoris. Apud Cesaream Cappadocie, Sergii mart.
    25. uII Q u Kal. Apud Aegyptum, uictorini, uictoris, Nicophori, Claudiani, Diosc. Serapionis et Papie.
    26. I R Iu Kal. Apud Pergen Pamphilie, beati Nestoris episcopi. Alexandrie, Alexandri gloriosi senis episc.
    27. II S III Kal. Alexandrie, Iuliani martyris, et Euni, qui cum ipso sene in confessione perdurauit.
    28. III T II Kal.





MENSIS MARTIUS HABET DIES XXXI: LUNA XXX.


    1. Iu A Kal. Mart. Sanctorum martyrum ducentorum sexaginta temporibus Claudii, qui uia Salaria arenam fodientes damnati fuerant.
    2. u B uI Non. Rome, Iouini et Basilei. Et plurimorum martyrum sub Alexandro capitali sententia damnatorum.
    3. uI C u Non. SS. Hemitherii et Cheledonii apud Calogurrim martyrio coronatorum. Cesaree, Marini militis, et Asterii senatoris.
    4. uII D Iu Non. Lucii pape et martyris. Et martyrum nongentorum qui sunt positi in cemeterio ad sanctam Ceciliam.
    5. I E III Non. Antiochie, S. Phoce martyris. Et sancti Eusebii Palatini, et aliorum octo [Ado, nouem] mart.
    6. II F II Non. Nicomedie, uictoris et uictorini, qui in carcere cursum uite impleuerunt.
    7. III G None. In Mauritania ciuitate Tuburbitanorum, SS. martyrum Perpetue et Felicitatis.
    8. Iu H uIII Id. Apud Carthaginem, sancti Pontiani diaconi, B. Cypriani, qui Dominum semper in passionibus suis glorificans, coronam uite promeruit.
    9. u I uII Id. In Nyssena ciuitate, sancti Gregorii episcopi fratris Basilii Barcinone, Paciani episcopi.
    10. uI K uI Id. Apamie, Alexandri et Caii de Eumenia In Perside, martyrum numero quadraginta duorum.
    11. uII L u Id. Apud Sebastem Armenie minoris, quadraginta militum, tempore Licinii regis.
    12. I M Iu Id. SS. pontificum Gregorii et Innocentii. Nicomedie, Petri martyris, Dorothei et Gorgonii martyrum sodalis.
    13. II N III Id. Nicomedie, Macedonii presbyteri, Patritie uxoris, et filie Medeste.
    14. III O II Id. Rome, martyrum quadraginta et octo qui baptizati sunt a beato Petro apostolo, cum teneretur in custodia; qui omnes Neroniano gladio consumpti sunt.
    15. Iu P Idus. Thessalonice, Matrone ancille et martyris.
    16. u Q XuII K. Apr. Rome, Cyriaci martyris, Largi, et Smaragdi, et Crescentiani martyris, et aliorum uiginti.
    17. uI R XuI Kal. S. Patritii episcopi, qui primus apud Scotos predicauit.
    18. uII S Xu Kal. Sancti Alexandri episcopi, qui cum Narcisso Hierosolymitane Ecclesie gubernaculum suscepit.
    19. I T XIu Kal. In Penarense ciuitate, B. Ioannis, magne sanctitatis uiri. Apud Surrentum, Quinti, Quintille, Quartille, Martie [Ado, Marci], cum aliis octo [Ado, nouem].
    20. II u XIII Kal. Archippi, commilitonis Pauli apostoli.
    21. III A XII Kal. In Cassino castro, Benedicti abbatis. Et Serapionis anachorete.
    22. Iu B XI Kal. Narbone, sancti Pauli episcopi, discipuli apostolorum.
    23. u C X Kal. In Africa, martyrum uictoriani, Frumentii, item et Frumentii, et duorum germanorum uandalica persecutione sub Hunnerico rege passorum.
    24. uI D IX Kal. Rome, Pigmenii presbyteri et martyris, sepulti in cemeterio Pontiani.
    25. uII E uIII Kal. Annuntiatio Dominica, et crucifixio. Rome, Cyrini martyris.  Nicomedie, Dule martyris. Apud Sirmium, Irenei episcopi et martyris.
    26. I F uII Kal. Rome, sancti Castuli Zetarii palatii. Apud Pentapolim Lybie, Theodori episcopi.
    27. II G uI Kal. Apud Aegyptum, Ioannis Eremite, prophetici spiritus uiri.
    28. III H u Kal. Apud Cesaream Palestine, martyrum Prisci, Malchi, et Alexandri, qui persecutione ualeriani bestiis traditi sunt.
    29. Iu I Iu Kal. Apud Africam, confessorum Armogastis, Archinimi, et Satyri, tempore uandalice persecutionis
    30. u K III Kal. Rome, Quirini tribuni et martyris, patris sancte Balbine.
    31. uI L II Kal. Rome, S. Balbine uirginis, sepulte in cemeterio Pretextati iuxta patrem Quirinum.





MENSIS APRILIS HABET DIES XXX, LUNA XXIX.


    1. uII M Kal. Apr. Rome, Theodote sororis martyris Hermetis, que sub Aureliano martyrizauit, sepulta uia Salaria.
    2. I N Iu Non. Apud Cesaream Cappadocie S. Theodosie uirginis et martyris capitis cese.
    3. II O III Non. Thessalonice, uirginum Agapes et Chionie. Tomis, Euagrii et Benigni. Apud Tauromenium, sancti Pancratii.
    4. III P II Non. Mediolani, B. Ambrosii episcopi et confessoris.
    5. Iu Q None. Thessalonice, S. Irenes uirginis. Apud Aegyptum, Martiane, Nicanoris, Apollonii
    6. u R uIII Id. Xysti pape et martyris, temporibus Adriani passi.
    7. uI S uII Id. Hegesippi, qui uicinus apostolicorum temporum exstitit.
    8. uII T uI Id. Turonis, Perpetui episcopi.
    9. I u u Id. Antiochie, Prochori diaconi, qui unus est de septem. Apud Sirmium, uII uirginum, que in unum coronate sunt.
    10. II A Iu Id. Ezechielis Prophete. Rome, Martyrum plurimorum, qui ab Alexandro papa baptizati sunt.
    11. III B III Id. Gortine, Philippi episcopi, qui claruit Antonini ueri et Lucii temporibus.
    12. Iu C II Id. uia Aurelia, Iulii pape et confessoris sub Constantio ariano.
    13. u D Idus. Apud Perganum Asie, Carpi episcopi et Papyrii, Agathonice et aliarum multarum.
    14. uI E XuIII K. Mai. Rome in cemeterio Pretextati, martyrum Tiburtii, ualeriani et Maximi.
    15. uII F XuII Kal. Cordule, Olympiadis et Maximi In Italia, Maronis, Eutychetis, et uictorini.
    16. I G XuI Kal. Apud Corinthum, Callisti et Carisii, cum aliis uII, in mare mersorum.
    17. II H Xu Kal. Apud Africam, sancti Mappalici. Antiochie, Petri diaconi et Hermogenis.
    18. III I XIu Kal. Apud Mesanam Apulie, Eleutherii episcopi, et Anthie matris eius. Rome, Apollonii senatoris.
    19. Iu K XIII Kal. Apud Corinthum, Timonis diaconi de septem. In Militana, Hermogeni, Caii, Expediti, Aristonici, Rufi Galate.
    20. u L XII Kal. Inuentio sanctarum reliquiarum multarum instabe [a 3Kb] .  Rome, uictoris episcopi et martyris. Sulpitii et Seruiliani.
    21. uI M XI Kal. In Perside, S. Simeonis episcopi et cum aliis centum, et Ustazadis et Abdelle, et Ananie, et Pusicii.
    22. uII N X Kal. Rome in cemeterio Calisti, Caii pape. In Perside, Martyrum plurimorum sub Sapore Persarum rege. Cordule, Parmenii, Helimene et Chrysoteli presbyterorum; et Luce et Mucii, diaconorum.
    23. I O IX Kal. In Perside ciuitate Diospoli, Georgii mart.
    24. II P uIII Kal
    25. III Q uII Kal. Alexandrie, Marci euangeliste. Erminonis confessoris [a 2Kb] Et Rome, Litania maior ad S. Petrum.
    26. Iu R uI Kal. Rome, Anacleti pape et martyris. Et Marcellini, pape et martyris.
    27. u S u Kal. Sancti Anastasii Pape. Nicomedie, Anthimi episcopi cum innumera multitudine martyrum.
    28. uI T Iu Kal. Rauenne, sancti uitalis martyris, patris SS. Geruasii et Protasii. Alexandrie, Theodore uirginis, et Didymi.
    29. uII A III Kal. Apud Paphum, Tychici apostolorum discipuli. Apud Cirthensem coloniam, Agapii et Secundini.
    30. I B II Kal. Martyrum Mariani et Iacobi, in Lambesitana urbe cum aliis multis decollatorum. Quirini martyris [b 1Kb] . Et uigilia apostolorum.





MENSIS MAIUS HABET DIES XXXI, LUNA XXX.


    1. II C Kal. Mai. Ieremie Prophete. Et Apostolorum Philippi, et Iacobi fratris Domini.
    2. III D uI Non. Athanasii Alexandrine urbis episcopi. Et Saturnini et Neopolis, qui in carcere requieuerunt.
    3. Iu E u Non. Hierosolymis, Inuentio sancte Crucis. Rome uia Numentana, Alexandri Pape, et Euentii et Theoduli presbyterorum.
    4. u F Iu Non. In ciuitate Gaza, Siluani Episcopi cum plurimis clericorum suorum coronati.
    5. uI G III Non. Alexandrie, sancti Euthymii diaconi in carcere quiescentis. Thessalonice, Irenei et Peregrini
    6. uII H II Non. B. Euodii Episcopi, qui primus ab apostolis Antiochie ordinatus est. Et S. Lucii Cyrenensis, qui Cyrene ab apostolis episcopus ordinatus est. Et S. Ioannis apostoli quando ante portam Latinam in feruentis olei dolium missus est.
    7. I I None. Iuuenalis martyris. Et Flauie Domitille. Nicomedie, Augusti et Augustini.
    8. II K uIII Id. Mediolani, S. uictoris martyris.
    9. III L uII Id. In Perside, martyrum CCCX. Apud Nazianzi oppidum, Gregorii episcopi theolog.
    10. Iu M uI Id. Iob prophete. uia Latina, Gordiani et Epimachi. Et Calepodii senis presbyteri.
    11. u N u Id. Rome uia Salaria, S. Anthimi.
    12. uI O Iu Id. In cemeterio Pretextati, Nerei, et Achillei fratrum. uia Aurelia, sancti Pancratii martyris. Et Dionysii.
    13. uII P III Id. Seruatii Episcopi. S. Marie ad martyres dedicationis dies agitur, à Bonifacio Papa sta tutus.
    14. I Q II Id. In Syria, uictoris et Corone martyrum.
    15. II R Idus. Torquati, Ctesiphontis, Secundi, Indalecii Cecilii, Esicii, Euphrasii, qui Rome ab apostolis ordinati sunt.
    16. III S XuII K. Iun. In Isauria, Aquilini et uictoriani.
    17. Iu T XuI Kal. In Tuscia, Torpetis martyris sub Nerone.
    18. u u Xu Kal. Apud Aegyptum, Dioscori lectoris.
    19. uI A XIu Kal. Rome, Potentiane uirginis. Et Prudentis, discipuli Pauli. Et Caloceri et Partheni Eunuchorum.
    20. uII B XIII Kal. uia Salaria, S. Basilie uiginis et martyris.
    21. I C XII Kal. In Mauritania Cesariensi, Thimothei, Polii.
    22. II D XI Kal. In Africa, Casti et Aemilii.
    23. III E X Kal.
    24. Iu F IX Kal. S. uincentii martyris. In Istria, Zelli, Siluani.
    25. u G uIII Kal. In cemeterio Pretextati, S. Urbani episcopi et martyris.
    26. uI H uII Kal. Apud Athenas, Quadrati discipuli apostolorum.
    27. uII I uI Kal. In Mesia ciuitate Dorostorensi, Iulii martyris.
    28. I K u Kal. Ioannis Pape. In Sardinia, Aemilii, Felicis.
     29. II L Iu Kal. uia Aurelia, Restituti, uia Tiburtina, Septem germanorum. Treueris, S. Maximini episcopi confessoris.
    30. III M III Kal. uia Aurelia in cemeterio, Felicis pape. Turribus Sardinie, Crispuli et Gabinii.
    31. Iu N II Kal. Rome, Petronille uirginis. Aquileie, Cantii, Cantiani, Cantianille.





MENSIS IUNIUS BET DIES XXX, LUNA XXIX.


    1. u O Kal. Iunii. Dedicatio sancti Nicomedis martyris. Et sancti Pamphili martyris.
    2. uI P Iu Non. Rome, Marcellini presbyteri, et Petri exorciste.
    3. uII Q III Non. Apud Aretium Tuscie, martyrum Pergentini et Laurentini. In Campania, Erasmi episcopi et martyris.
    4. I R II Non. Apud Illiricum ciuitate Siscia, sancti Quirini episcopi et martyris.
    5. II S None. Bonifacii martyris apud Tharsum XIu, die mensis Maii passi, Rome Nonis Iunii sepulti.
    6. III T uIII Id. Philippi diaconi de uII apud Cesaream. Rome, Artemii, Candide, et filie eorum Pauline. Apud Tharsum, XX martyrum.
    7. Iu u uII Id. Apud Constantinopolim, Pauli episcopi. In Cappadocia, Luciani martyris.
    8. u A uI Id.
    9. uI B u Id. Rome in Celio monte, Primi et Feliciani martyrum.
    10. uII C Iu Id. Rome uia Aurelia, Basilidis, Tripodis, et Mandalis, et aliorum XX. Et Getulii martyris, et Cerealis. Barnabe apostoli [a 2Kb] .
    11. I D III Id. Et Sosthenis apud Corinthum, discipuli Pauli [b 1Kb] . Aquileie, Felicis et Fortunati.
    12. II E II Id. Mediolani, Nazarii et Celsi, quorum inuentio II. Id. Iunii, martyrium u. Kal. Augusti.
    13. III F Idus. Rome S. Felicule uirginis martyris.
    14. Iu G XuIII K. Iulii. Elisei prophete. In Cappadocia, sancti Basilii fratris Gregorii et Petri.
     15. u H XuII Kal. In Sicilia, Modesti, uiti, et Crescentie martyrum Dorostori, Esychii militaris.
    16. uI I XuI Kal. Antiochie Cyrici et Iulitte matris eius, et aliorum CCCCI
    17. uII K Xu Kal. Rome, Martyrum CCLXII.
    18. I L XIu Kal. Rome uia Ardeatina, martyrum Marci et Marcelliani.
    19. II M XIII Kal. Mediolani, Geruasii et Protasii. + Et Commemoratio Nazarii et Celsi [a 1Kb] . Rauenne, Ursini martyris.
    20. III N XII Kal. Rome, Nouuti, fratris Timothei presbyteri, qui ab apostolis eruditi sunt.
    21. Iu O XI Kal. Syracusis, martyrum Rufini et Martie. Rome, Demetrie uirginis.
    22. u P X Kal. Albani martyris [b 1Kb] . Nole Campanie, Paulini episcop.
    23. uI Q IX Kal. Sancti Ioannis presbyteri, uia Salaria uetere sepulti.
    24. uII R uIII Kal. Natiuitas Precursoris Domini.
    25. I S uII Kal. Apud Pyrribeream, Sosipatris discipuli Pauli. Alexandrie, Gallicani martyris. Rome, Lucie uirginis cum aliis XII.
    26. II T uI Kal. Rome, Ioannis et Pauli fratrum.
    27. III A u Kal. Apud Galatiam, Crescentis discipuli Pauli apostoli. Apud Tiburtinem Italie, Symphorose cum uII filiis.
    28. Iu B Iu Kal. Rome, Leonis pape. Alexandrie, Plutarchi, Sereni Heraclidis, Herois, Potamiene, Marcelle et aliorum.
    29. u C III Kal. Rome, apostolorum Petri et Pauli.
    30. uI D II Kal. Natalis Lucine, discipule Apostolorum.





MENSIS IULIUS HABET DIES XXXI, LUNA XXX.


    1. uII E Kal. Iulii. In monte Hor, Aaron, sacerdotis prim n ege.
    2. I F uI Non. In cemeterio Damasi, Processi et Martiniani, ab apostolis Petro et Paulo baptizatorum. Et trium militum, qui cum Paulo apostolo passi sunt. Et martyrum Aristonis, Crescentiani, Eutychiani, Urbani, et aliorum.
    3. II G u Non. Translatio Thome apostoli. Apud Constantinopolim, Eulogii. Laodicie, Anatolii episcopi. Et Gregorii martyris.
    4. III H Iu Non. Osee et Aggei. Iocundiniani martyris. Apud Sirmium, Innocentii, Sabbatii, cum aliis XXX.
    5. Iu I III Non. In Syria, sancti Domitii martyris. Rome, Natale Ze, uxoris Nicostrati.
    6. u K II Non. Isaie et Iel prophetarum.  Et octaue Apostolorum. Et primus ingressus apostoli Pauli in urbem Romam. Et Tranquillini martyris. Et natalis sancti Goaris confessoris.
    7. uI L None. Alexandrie, sancti Panteni. Rome, martyris Nicostrati primiscrinii. Claudii, Castorii, uictorini, Symphroniani.
    8. uII M uIII Id. In Asia minori, Aquile et Priscille uxoris eius. In Palestina, Procopii martyris. + Maralana ciuitate, Brictii episcopi.
    9. I N uII Id. Rome ad Guttam iugiter manantem, Zenonis et aliorum X. M. CCIII. In ciuitate Tyrie, Anatolie et Audacis Cyrilli episcopi et martyris.
    10. II O uI Id. Rome, Septem fratrum. In Africa, Ianuarii Marini, Naboris et Felicis. Rome, Rufine et Secunde.
    11. III P u Id. In Armenia minore, martyris Ianuarii.
    12. Iu Q Iu Id. Aquileie, Hermagore episcopi, discipuli sancti Marci. Apud Cyprum, Nasonis, antiqui Christi discipuli.
    13. u R III Id. Esdre et Iel prophetarum. Et SS. Confessorum Eugenii episcopi, uniuersi cleri Ecclesie.
    14. uI S II Id. Apud Pontum, Phoce episcopi ciuitatis Synopis.
    15. uII T Idus. Nisibi, Iacobi episcopi. Rome in Portu, Eutropii, Zozime et Bonose sororum.
    16. I u XuII K. Aug. In Ostia, sancti Hilarini martyris. Apud Antiochiam Syrie, Eustachii episcopi.
    17. II A XuI Kal. Carthagine, martyrum Scillitanorum, Sperati, Narthali, Cythini, Bethurii, Felicis, et aliorum uII.
    18. III B Xu Kal. Carthagine, S. Guddenes uirginis martyris.
    19. Iu C XIu Kal. Hispali, SS. Iuste et Rufine.
    20. u D XIII Kal. Ioseph, qui cognominatus est Iustus, qui a Iudeis pro Christo multa perpessus, uictor in Iudea quieuit.
    21. uI E XII Kal. Danielis prophete. Rome, Praxedis uirginis. Massilie, uictoris martyris.
    22. uII F XI Kal. S. Marie Magdalenes. Et Syntyches, que Philippis dormit. Ancyre, Platonis martyris.
    23. I G X Kal. Rauenne Apollinaris, episcopi et martyris.
    24. II H IX Kal. Rome uia Tiburtina, uincentii. Apud Emeritam Hispanie, uictoris militaris. Circa lacum uulsinum in Italia, Christine uirginis.
    25. III I uIII Kal. Iacobi Zebedei apostoli. Ciuitate Samo, Christophori martyris.
    26. Iu K uII Kal. Rome in Portu, S. Hyacinthi martyris.
    27. u L uI Kal. In Sicilia, Simeonis monachi. Nicomedie, Harmolai presbyteri.
    28. uI M u Kal. Nicomedie, sancti Pantaleonis martyris [a 2Kb] .
     29. uII N Iu Kal. Rome, Felicis pape et martyris sub Constantio. Et Simplicii, Faustini et Beatricis.
    30. I O III Kal. Rome, Abdon et Sennis. Tuburbo Lucernarie, Maxime, Donatille et Secunde uirginum.
    31. II P II Kal. Cesaree, Fabii martyris.





MENSIS AUGUSTUS HABET DIES XXXI, LUNA XXIX.


    1. III Q Kal. Aug. Rome, ad S. Petrum ad uincula. Antiochie, SS. Machabeorum. Philadelphie, martyrum Cyrilli, Aquile, Petri et aliorum uercellis, Eusebii episcopi.
    2. Iu R Iu Non. Rome, Stephani pape et martyris. In Bithynia, Theodote cum tribus filiis.
    3. u S III Non. Hierosolymis, Inuentio corporis beati Stephani, Gamalielis, Nicodemi, Abibon Constantinopoli, Hermelli martyris.
    4. uI T II Non. Aristarchi discipuli apostolorum. In crypta Arenaria, Tertullini martyris Rome.
    5. uII u None. In ciuitate Augusta in Rhetia, sancte Afre martyris.
    6. I A uIII Id. Rome uia Appia, Xisti pape et martyris Felicissimi et Agapiti diaconorum in cemeterio Pretextati
    7. II B uII Id. Apud Aretium, Donati episcopi et martyris. Rome, Petri, Iuliane, cum aliis XuIII. Mediolani, Fausti martyris.
    8. III C uI Id. Rome uia Ostiensi, Cyriaci martyris cum aliis XXI quando uIII die mensis Augusti reconditi sunt.
    9. Iu D u Id. Rome, Romani militis. uigilia sancti Laurentii.
    10. u E Iu Id. Rome, Laurentii archidiacon martyris. Et militum CLXu.
    11. uI F III Id. Rome inter duas lauros, Tiburtii martyris Et Susanne uirginis martyris
    12. uII G II Id. Catane, Eupli diaconi et martyris. In Syria, Macarii et Iuliani.
    13. I II Idus. Rome, Hippolyti martyris cum familia sua, et S. Concordie, nutricis eius In foro Sylle, Cassiani.
    14. II I XIX K. Sept. Rome, Eusebii presbyteri et confessoris, sub Constantio Ariano, sepulti in cemeterio Callisti.
    15. III K XuIII Kal. Sancte MARIAE dormitio. Sancti Tharsitii acolythi et martyris.
    16. Iu L XuII Kal. In Nicea Bithynie, Ursatii confessoris sub Licinio. Rome, Serene, uxoris Diocletiani Augusti.
    17. u M XuI Kal. In Africa, martyrum Liberati Abbatis, Bonifacii diaconi, Seruii et Rustici, et aliorum sub Wandalica persecutione. Cesaree, Mammetis martyris.
    18. uI N Xu Kal. In Prenestina ciuitate, Agapiti martyris. Rome, Ioannis et Crispi presbyterorum.
    19. uII O XIu Kal. Sancti Magni seu Andree martyris, cum sociis duobus millibus DXCuII. Rome, Iulii senatoris et martyris.
    20. I P XIII Kal. Samuelis prophete.  Et Porphyrii hominis Dei.
    21. II Q XII Kal. Salone, Anastasii martyris.
    22. III R XI Kal. Rome uia Ostiensi, Timothei martyris. Et Antonii martyris. Et peregrinorum martyrum Martialis, Epicteti. Saturnini cum sociis eorum.
    23. Iu S X Kal. Rome, Hippolyti, Quiriaci et Archillai. Zachei episcopi. Theone episcopi.
    24. u T IX Kal. Bartholomei apostoli et martyris. Masse Candide, Carthagini.
    25. uI A uIII Kal. Rome, Genesii martyris, mimi. Thymelice artis magister fuit. Et sancti Genesii Arelatensis. Rome, quatuor martyrum Eusebii, Pontiani, Peregrini et uincentii.
    26. uII B uII Kal. Zephyrini pape. Irenei, Abundii. Bergamis, Alexandri. Apud uictimilium, Secundi martyris.
    27. I C uI Kal. Capue, Rufi martyris, Apollinaris discipuli. Tomis, Marcellini et Mannee.
    28. II D u Kal. Rome, Hermetis martyris. In Africa, Augustini episcopi. Constantinopoli, sancti Alexandri episcopi.
    29. III E Iu Kal. Rome ad Arcum Faustini, Sabine martyris. Eo die ueneratur decollatio S. Ioannis Baptiste.
    30. Iu F III Kal. uia Ostiensi, Felicis et + Audacti martyrum.
    31. u G II Kal. Apud Athenas, Aristidis, qui Adriano Principi de religione Christiana libros obtulit.





MENSIS SEPTEMBRIS HABET DIES XXX, LUNA XXX.


     1. uI H Kal. Sept. Iesu Naue et Gedeon prophetarum. Capue, Prisci martyris, de illis antiquis Christi discipulis. Apud Cesaream Cappadocie, Longini militis et martyris, qui latus Domini in cruce aperuit.
    2. uII I Iu Non. Apud Apamiam, Antonini martyris
    3. I K III Non. Rome, Seraphie uirginis, Iu Kal. Augusti passe, II. Kal. sepulte III Non. Septembris memoria passionis eius celebrior.
    4. II L II Non. Moysis prophete. Ancyre, martyrum trium puerorum, Rufini, Siluani, uitalice.
    5. III M None. Rome, uictorini martyris, fratris Seuerini, qui post miram penitudinem Amiterne urbis episcopus et martyr factus est. Rome, Herconi.
    6. Iu N uIII d. Zacarie prophete. Et Onesiphori Pauli discipuli. Et confessorum Donatiani et ceterorum.
    7. u O uII Id. Ioannis martyris, qui Nicomedie sub Diocletiano librum inique legis minutatim discerpsit.
    8. uI P uI Id. Natiuitas Dei Genitricis MARIAE Et Adriani martyris cum XXIII martyribus. Et Natalie.
    9. uII Q u Id. Nicomedie, Dorothei et Gorgonii martyrum quorum unus, Gorgonius, Romam transfertur. In Sabinis, Hyacinthi, Alexandri Tiburtii.
     10. I R Iu Id. In Africa, episcoporum Nemesiani, Felicis, et aliorum uII. Apud Chalcedonam, Sosthenis et uictoris.
    11. II S III Id. Rome, Hyacinthi et Proti eunuchorum.
    12. III T II Id. Ticini, confessoris Syri, et Euentii, discipulorum Hermagore, Aquileiensis primi episcopi.
    13. Iu u Idus. In Alexandria, Philippi episcopi et martyris, qui primum prefectus fuit.
    14. u A XuIII K. Octob. Rome, Cornelii episcopi et martyris. Carthagine, Cypriani episcopi et martyris. Exaltatio sancte Crucis, ab Heraclio imperatore a Persis Hierosolymam reportate, quando et Rome lignum salutiferum Crucis a Sergio papa inuentum ab omni populo ueneratur.
    15. uI B XuII Kal. Rome, Nicomedis martyris.
    16. uII C XuI Kal. Chalcedone, Euphemie uirginis. Rome, Lucie et Germiniani martyrum.
    17. I D Xu Kal. Rome, Iustini presbyteri, ad quem B. Laurentius in uico Patricii nocte uenit. Item Narcissi et Crescentiani.
    18. II E XIu Kal. Methodii, Olympi Lycie, et postea Tyri episcopi, qui sub Diocletiano martyrio coronatus est.
    19. III F XIII Kal. Neapoli, Ianuarii, Socii, Festi, Desiderii, Proculi, Eutychetis, Acuti. Et Pelei, et Nili.
    20. Iu G XII Kal. In Cyzico, Fauste uirginis, et Euilasii.
    21. u II XI Kal. Matthei apostoli.
    22. uI I X Kal. Mauritii cum sociis, qui Thebei fuisse referuntur, sub Maximiano passi.
    23. uII K IX Kal. Mesenathe, Sosii diaconi, annorum XXX martyris. Et Thecle uirginis, Seleucie quiescentis.
    24. I L uIII Kal. Conceptio Ioannis Baptiste.
    25. II M uII Kal. Cleophe, cui Dominus post resurrectionem in uia apparuit.
    26. III N uI Kal. Rome, Cypriani episcopi Antiochie passi, et cum martyre Iustina Romam translati.
    27. Iu O u Kal. In Aegea ciuitate, Cosme et Damiani, Anthimi, Leontii et Euprepii.
    28. u P Iu Kal. Cordube Fausti, Ianuarii et Martialis martyrum.
    29. uI Q III Kal. In monte Cargano uenerabilis memoria archangeli Michelis. Et Rome, dedicatio ecclesie eiusdem archangeli, a B. Bonifacio papa constructe in Circo, qui locus Internubes dicitur.
    30. uII R II Kal. Bethleem, Hieronymi presbyteri.





MENSIS OCTOBER HABET DIES XXXI, LUNA XXX.


     1. I S Kal. Octob. Tomis ciuitate, Prisci, Crescentii et Euagrii. Et Remis ciuitate, sancti Remigii episcopi.
    2. II T uI Non. Nicomedie, Eleuterii martyris sub Diocletiano, et innumerabilium aliorum, quos iratus Diocletianus pro incenso palatio, diuersis tormentis odio Christiani nominis occidit.
    3. III u u Non. Athenis, Dionysii Areopagite [a 1Kb] , sub Adriano diuersis tormentis passi, ut Aristides testis est in opere, quod de Christiana religione composuit: hoc opus apud Athenienses inter antiquorum memorias clarissimum tenetur.
     4. Iu A Iu Non. Apud Corinthum Crispi et Caii. Apud Aegyptum, Marci et Martiani fratrum, cumque eis innumere mulitudinis.
    5. u B III Non. Eumenie, Thrasee episcopi, apud Smyrnam coronati, qui unus fuit ex antiquis.
    6. uI C II Non. Sagaris episcopi Laodicensis, de antiquis Pauli apostoli discipulis.
    7. uII D None. Rome, Marci pape. Et Iulie, Sergii, et Bacchi. Marcelli, et Apuleii, qui primo adheserunt Simoni Mago, deinde apostolo Petro: sub Aureliano consulari uiro, martyrio coronati.
    8. I E uIII Id. Gortine, Philippi episcopi. Thessalonice, Demetrii martyris.
    9. II F uII Id. Abrahe patriarche. Parisiis, Dionysii episcopi cum sociis suis a Fescennino gladio animaduersi.
    10. III G uI Id. Loth prophete. In Creta, Pyniti inter episcopos nobilissimi.
    11. Iu H u Id. Apud Tharsum, martyrum Tharaci, Probi, et Andronici.
    12. u I Iu Id. Rauenne, Hedistii. Apud Africam, sanctorum confessorum quatuor millium DCCCC LXXuI, sub persecutione Wandalica passorum.
    13. uI K III Id. Troade, Carpi, apostoli Pauli discipuli. Antiochie, Theophili episcopi, qui sextus ab apostolis fuit.
    14. uII L II Id. Rome Callisti pape et martyris, et Priuati militis.
    15. I M Idus.
    16. II N XuII K. Non. Sanctorum martyrum Martiani et Satyriani, cum duobus fratribus eorum et aliorum CCLXX, pariter coronatorum Wandalica persecutione.
    17. III O XuI Kal. Marthe sororis Lazari. Et Aristionis, qui fuit unus de LXX Christi discipulis.
    18. Iu P Xu Kal. Luce euangeliste. Et Asclepiadis, Antiocheni episcopi. Rome, Triphonie, uxoris quondam Decii Cesaris.
    19. u Q XIu Kal. Antiochie, Beronici, Pelagie et aliorum XLIX. Et Ptolomei, qui a quodam centurione Urbicio Iudici traditur, et Lucii ac Tertii simul decollatorum, qui Alexandrie sepulti sunt.
    20. uI R XIII Kal. [a 1Kb] 
    21. uII S XII Kal. Nicomedie, Dasii, Zotici, Caii, cum XII militibus. Et sancti Hilarionis monachi.
    22. I T XI Kal. Hierosolymis, Marci, qui primus ex gentibus episcopus ibi factus est. Et Salome, que in Euangelio legitur.
    23. II u X Kal. Antiochie, Theodoreti presbyteri. In Hispaniis, Seruandi et Germani.
    24. III A IX Kal. uenusie, Felicis episcopi Tubzocensis, et Audactis et Ianuarii presbyterorum, et Fortunaciani et Septimi lectorum [b 1Kb] .
    25. Iu B uIII Kal. Rome uia Salaria, XLuI militum, qui baptizati a Dionysio papa iubente Claudio decollati sunt.
    26. u C uII Kal. In Africa, Rogatiani presbyteri, et Felicissimi martyris.
    27. uI D uI Kal. Abela ciuitate, uincentii, Sabine et Christetes martyrum.
    28. uII E u Kal. Simonis et Thadei apostolorum. Rome, Cyrille, filie Decii Cesaris.
     29. I F Iu Kal. Narcissi Hierosolymorum episcopi, uiri sanctitate, et patientia, ac fide laudabilis. Sidone, Zenobii presbyteri et martyris.
    30. II G III Kal. Tingitane, Marcelli centurionis et martyris. In Africa, martyrum CCXX.
    31. III H II Kal. Nemesii, diaconi, et Lucille filie eius, uIII Kal. Septembrium passi, sed pridie Kal. Nouembrium a Sixto papa sepulti.





MENSIS NOuEMBER HABET DIES XXX, LUNA XXX.


    1. Iu I Kal. Nou. Festiuitas Sanctorum, que celebris et generalis agitur Rome. Cesarii diaconi et martyris, et Iuliani presbyteri. Et Seuerini monachi, de Tiburtina ciuitate.
    2. u K Iu Non. Laodicee, Theodoti episcopi, qui arte medicus fuit.
    3. uI L III Non. Quarti discipuli apostolorum. In Cappadocia, martyrum Germani, Theophili, Cesarii, uitalis, sub Deciana persecutione.
    4. uII M II Non. Alexandrie, Hierii presbyteri, uita purissimi, in Scripturis nobiliter eruditi.
    5. I N None. Zacarie prophete, patris Ioannis Baptiste. Terracine, Felicis presbyteri, et Eusebii monachi.
    6. II O uIII Id. Toniza Africe, sancti Felicis martyris. Ciuitate Theopoli, XL martyrum.
    7. III P uII Id. Alexandrie, Achillee episcopi. Apud Perusinam, Herculani episcopi et martyris.
    8. Iu Q uI Id. Rome, martyrum Claudii, Nicostrati, Symphroniani, Castorii, Simplicii, artificum insignissimorum. Et ipso die, Iu Coronatorum Seueri, Seueriani, Carpophori, uictorini, quorum festiuitatem statuit Melchiades papa sub nominibus quinque martyrum celebrari, quia nomina eorum non reperiebantur; sed intercurrentibus annis cuidam sancto uiro reuelata sunt.
    9. u R u Id. Euchaite, sancti Theodori martyris.
    10. uI S Iu Id. Chersona Lycie, Martini pape, qui ob Catholicam fidem ibi relegatus uitam finiuit.
    11. uII T III Id. Turonis, Martini episcopi, miraculorum patratoris. In Scythia, Menne martyris, Constantinopolim translati.
    12. I u II Id. In Africa, Archadii, Paschasii, Probi, et Eutychiani, uandalorum persecutione martyrum.
    13. II A Idus. Rauenne, ualentini, Solutoris, uictoris martyrum.
    14. III B XuIII K. Dec. Alexandrie, Serapionis, qui sub Decio precipitatus martyr efficitur.
    15. Iu C XuII Kal. Felicis episcopi, qui a quintodecimo anno miraculorum gloria insignis fuit, et sub Martiano cum XXX martyrium compleuit, in Nolensi ecclesia sepultus.
    16. u D XuI Kal.
    17. uI E Xu Kal. Dedicatio sancti Petri ad Mal m dar [a 3Kb] .  Alexandrie, Dionysii episcopi, in multis sepe confessionibus clari, ualeriani et Gallieni temporibus.
    18. uII F XIu Kal. Antiochie, Romani monachi et martyris. Et sancti Esychii Palatini et martyris.
    19. I G XIII Kal. Rome, Maximi presbyteri et martyris. Et Fausti diaconi, et Eusebii college eius, martyrum uisitatorum.
    20. II H XII Kal. Rome, Pontiani pape et martyris. Messane, Ampeli et Caii.
    21. III I XI Kal. Rufi, quem Apostolus ad Romanos scribens salutat.
    22. Iu K X Kal. Rome, Cecilie uirginis et martyris.
    23. u L IX Kal. Sancti Clementis episcopi. Et Felicitatis, matris uII filiorum.
    24. uI M uIII Kal. Rome, Chrysogoni martyris, et Zoili.
    25. uII N uII Kal. Sancti Petri Alexandri episcopi cum aliis DCLX.
    26. I O uI Kal. Rome Lini pape. Et B. Alexandri episcopi et martyris, passi XI Kal Octobr. a papa Damaso uI Kal. Decemb. translati, quando festiuitatem ei dicauit.
    27. II P u Kal. Bononie, uitalis et Agricole martyrum.
    28. III Q Iu Kal. Sosthenis discipuli apostolorum. Et sancti Rufi martyris cum omni domo sua per Chrysogonum lucrati. In Africa, Papinii et Mansueti episcoporum.
    29. Iu R III Kal. Rome, Saturnini martyris, et Sennis, et Sisinnii diaconorum.
    30. u S II Kal. Andree apostoli.





MENSIS DECEMBER HABET DIES XXXI; LUNA, XXIX.


    1. uI T Kal. Dec. Rome, Chrysanti et Darie martyrum, et Diodori et Mariniani, cum infinita multitudine martyrum.
    2. uII u Iu Non. Rome, uiuiane [al., Bibiane] martyris. Fausti martyris et Dafrose filie.
    3. I A III Non. Rome, Claudii tribuni, et Hilarie uxoris eius, et Iasonis et Mauri, LXX militum sub Numeriano.
    4. II B II Non. Rome, Simphronii et Olympii, Exsuperie et Theodoli die uII Kalendarum Augusti passorum; a beato Xysto uia Latina II Nonas Decembris translatorum, quando eorum festus dies celebrior agitur.
    5. III C None. Crispine martyris. Et Dalmatii martyris.
    6. Iu D uIII Id. Nicolai episcopi Myrorum Lycie. In Africa, Dionysie, Datiue, Leontis, et Emiliani medici, et aliorum.
    7. u E uII Id. Alexandrie, Agathonis martyris et militis sub Decio.
    8. uI. F uI Id. Rome, Eutychiani pape et martyris, qui CCCXLII martyres sua manu sepeliuit. Alexandrie, Macarii martyris, genere Lybici.
     9. uII G u Id. Leocadie uirginis.
    10. I H Iu Id. Eulalie uirginis et martyris. Spoleti, Carpophori presbyteri, et Abundii diaconi.
    11. II I III Id. Danielis prophete. Rome, Damasi pape. Et martyrum Pontiani, Pretextati, et Thrasonis qui martyribus de facultatibus suis ministrauit.
    12. III K II Id. Alexandrie, Epimachii et Alexandri. Et sanctarum quatuor mulierum, Ammonarie, Mercurie, Dionysie, et Ammonarie.
    13. Iu L Idus. Syracusis, Lucie uirginis et martyris.
    14. u M XIX Kal. Ian. Antiochie, Drusi, Zosimi, et Theodori. Alexandrie, Heronis, Arsenii, et Isidori, et Dioscori. In Cypro, Spiridionis episcopi.
    15. uI N XuIII Kal. In Africa, ualeriani episcopi et confessoris, uandalica persecutione.
    16. uII O XuII Kal. Martyrium sanctorum Ananie, Azarie, Miselis. In Tuscia, Barbare uirginis et martyris.
    17. I P XuI Kal. Translatio Ignatii episcopi et martyris Antiochie. Et Lazari, quem Christus resuscitauit, et Marthe sororis eius in Bethania.
    18. II Q Xu Kal. Rufi et Zosimi de primis discipulis Christi, per quos Ecclesia de Iudeis et Grecis primitiua fundata est.
    19. III R XIu Kal. Apud Aegyptum, Nemesii martyris, qui per calumniam quasi latro, iudici delatus est.
    20. Iu S XIII Kal. Alexandrie, Ammonis, Zenonis, Ptolomei, Ingenui, Theophili.
    21. u T XII Kal. Thome apostoli. In Tuscia, Ioannis et Festi.
    22. uI u XI Kal. Rome, XXX martyrum sub Diocletiano, uia Lauicana inter duas lauros sepultorum. Alexandrie, Ischirionis martyris. Et aliorum quamplurimorum, inter quos senex Cheremon.
    23. uII A X Kal. Rome, uictorie martyris. Nicomedie, martyrum XX. Rome, Seruuli egritudine dissoluti, in ecclesia beati Clementis sepulti, ubi Dominus per illum mira operari dignatur.
    24. I B IX Kal. uigilia Natalis Domini. Apud Spoletum, Gregorii presbyteri et martyris.
    25. II C uIII Kal. NATIuITAS DOMINI secundum carnem. Rome, Anastasie. Et Eugenie.
    26. III D uII Kal. Stephani protomartyris.
    27. Iu E uI Kal. Ioannis apostoli et euangeliste, apud Ephesum.
    28. u F u Kal. Bethleem, sanctorum Innocentium.
    29. uI G Iu Kal. Dauid regis. Et Trophimi episcopi, discipuli apostolorum.
    30. uII H III Kal. Apud Spoletum, Sabini episcopi, Exsuperantii, et Marcelli, et uenustiani cum uxore et filiis: qui passi uII Idus Decembris, festiuitatem sepulture habent III Kalend. Ianuarii.
    31. I I II Kal. Rome, Syluestri pape et confessoris. Et sancte Columbe uirginis.







QUO GENERE CULTUS SANCTI MARTYRES uENERANDI SUNT.
Ex Libris B. Augustini episcopi 

 Populus Christianus memorias martyrum religiosa solemnitate concelebrat, et ad excitandam imitationem, et ut meritis eorum consocietur, atque orationibus adiuuetur: ita tamen, ut nulli martyrum, sed ipsi Deo martyrum, quamuis in memoriis martyrum constituamus altaria. Quis enim antistitum in locis sanctorum corporum assistens, altari aliquando dixit: Offerimus tibi Petre, aut Paule, aut Cypriane? Sed quod offertur, offertur Deo, qui martyres coronauit, apud memorias eorum quos coronauit; ut ex ipsorum locorum admonitione maior affectus exsurgat, ad augendam caritatem, et in illos quos imitari possumus, et in illum quo adiuuante possimus. Colimus ergo martyres eo cultu dilectionis et societatis, quo et in hac uita coluntur sancti homines Dei, quorum  cor ad talem pro euangelica ueritate passionem paratum esse sentimus; sed illos tanto deuotius, quanto securius post incerta omnia superata; quanto etiam fidentiori laude predicamus iam in uita feliciori uictores, quam in ista adhuc usque pugnantes. At illo cultu, qui Grece dicitur, Latine uno uerbo dici non potest, cum sit quedam proprie diuinitati debita seruitus, nec colimus, nec colendum docemus, nisi unum Deum. Cum autem ad hunc cultum pertineat oblatio sacrificii  nullo modo tale aliquid offerimus aut offerendum precipimus, uel cuiquam martyri, uel cuiquam sancte anime, uel cuiquam angelo, et quisquis in hunc errorem delabitur, corripitur per sanam doctrinam, siue ut corrigatur,  siue ut caueatur. Etiam ipsi sancti, uel homines, uel angeli, exhiberi sibi nolunt, quod uni Domino deberi norunt. Apparuit hoc in Paulo et Barnaba , cum commoti miraculis, que per eos facta sunt, Lycaonii tanquam diis immolare uoluerunt: conscissis enim uestimentis suis, confitentes et persuadentes se deos non esse, ista sibi fieri uetuerunt. Apparuit et in angelis, sicut in Apocalypsi legimus , angelum se adorari prohibentem ac dicentem adoratori suo: Conseruus tuus sum et fratrum tuorum, Dominum adora. Ista sibi plane superbi spiritus exigunt, diabolus et angeli eius, sicut per omnia templa  et sacra gentilium. Quorum similitudo in quibusdam etiam superbis hominibus expressa est: sicut de Babylonie quibusdam regibus memorie commendatum tenemus. Unde sanctus Daniel accusatores ac persecutores pertulit, quod regis edicto proposito, ut nichil a quoquam Deo peteretur nisi a rege solo, Deum suum, hoc est unum et uerum Deum adorare deprecarique deprehensus est: qui autem se in memoriis martyrum inebriant, quomodo a nobis approbari possunt, cum eos, etiamsi in domibus suis id faciant, sana doctrina condemnet? Sed aliud est quod docemus, aliud quod sustinemus, aliud quod precipere iubemur, aliud quod emendare precipimur, et donec emendemus, tolerare compellimur; alia est disciplina Christianorum, alia luxuria uinolentorum,  uel error infirmorum, uerumtamen et in hoc ipso distant plurimum culpe uinolentorum et sacrilegorum. Longe quippe minoris peccati est, ebrium redire a martyribus, quam uel ieiunum sacrificare martyribus. Sacrificare martyribus dixi, non dixi sacrificare Deo in memoriis martyrum: quod frequentissime facimus, illo duntaxat ritu, quo sibi sacrificari Noui Testamenti manifestatione precepit: quod pertinet ad illum cultum qui dicitur, et uni Deo debetur. [Proinde uerum sacrificium, quod uni uero debetur Deo, quo eius altare solus Christus impleuit, in uictimis pecorum imitata demonia sibi arroganter exposcunt, unde Apostolus dicit: Que immolant gentes demoniis immolant, et non Deo , non quod offerebatur culpans, sed quia illis offerebatur.  Hebrei autem in uictimis pecorum quas offerebant Deo multis et uariis modis, sicut re tanta dignum erat, prophetiam celebrabant future uictime, quam Christus obtulit. Unde iam Christiani peracti eiusdem sacrificii memoriam celebrant sacrosancta oblatione et participatione corporis et sanguinis Christi.] Huius sacrificii caro et sanguis ante aduentum Christi per uictimas similitudinem promittebatur; in passione Christi per ipsam ueritatem reddebatur; post ascensum Christi per sacramentum memoria celebratur.





ROSWEIDUS BENEuOLO LECTORI.

 Aloysius Lipomanus episcopus ueronensis, illustre Italie decus, tomo suo quarto de uitis SS., ann. 1554 uenetiis edito, non pauca ex Adonis Martyrologio ms. delibauit quod ille tanti fecit, ut ipse scribat: Omne aurum nichil duxi in comparatione illius. Deinde Iacobus Mosander, Carthusie Coloniensis insignis alumnus, anno 1581, tomo septimo de uitis sanctorum,  succedaneum Surio dedit, hoc Martyrologium Adonis integrius edidit.

Sed cum hic et ordinem mutauerit, et quedam ab aliena manu inseruerit, paucula dempserit, nonnulla quoque assecutus non fuerit; placuit rursus Adonem recensere, eumque pristino nitori restituere, et ueteri Martyrologio Romano, sicut ipse olim fecit, subnectere.  Quod ut ex fide prestarem, tres mihi ueteres codices fuere subsidio, perbenigne a diuersis antiquitatis ecclesiastice fautoribus communicati. Primus fuit sancti Pantaleonis Colonie, quem suppedilauit Carthusia Coloniensis, ex qua Ado curante Mosandro prodierat. Secundum nactus sum ab Euerbodiensi abbatia iuxta Sichemium; tertium, a Petro Scriuerio. Qui etsi singuli se uetustate sua probarent, tertius tamen eminebat nisi quod huic prima omnia deerant, usque ad Martium, et pars in Iunio Iulioque. Reliqui integrum Adonem representabant, eo ordine modoque, quo nunc exhibeo. Littere singulis Martyrologii diebus prefixe, in solo erant codice Euerbodiensi.

Quare ne mireris, lector, hic in fronte Martyrologii Adonis comparere libellum de festiuitatibus sanctorum apostolorum et reliquorum, qui discipuli aut uicini successoresque ipsorum apostolorum fuerunt. Nihil enim sibi auctoribus, libris, iisque uetustissimis dedi; nichil in uulgato Adone, nisi iisdem suffragantibus  mutaui. Et uero libelli huius auctoritatem tuetur ipse Ado in suo Martyrologio 2 Iulii, ubi postquam breuiter sanctorum Processi et Martiniani martyrum meminit, addit: Quorum passio in libello apostolorum supra notata est: que uerba in uulgato Adone desiderantur, uti et nonnulla alia. Quod inde accidit, quod Mosander libellum hunc apostolorum, passim martyrologio Adonis, locis suis inseruerit, iis submotis, que breuicule tantum de iisdem sanctis notata erant. Sed aliud Ado ipse consilium inierat. uoluit apostolos, eorumque successores uiros apostolicos, uelut duces in fronte generosi exercitus apparere,  et gloriosos milites uelut in aciem educere: uoluit eosdem rursus in principiis et post principia  intercurrere, quod cur mutemus?

Adonem uero uiennensem archiepiscopum, non Treuirensem  uti Martyrologii, ita et huius libelli auctorem esse, fidem facit codex Euerbodiensis, qui hunc titulum prefert: Ado uiennensis archiepiscopus quasi epilogatum compilauit, incipiens a festiuitatibus apostolorum, aut discipulorum, aut successorum eorum. Nam quem ante titulum dedi, est e codice sancti Pantaleonis, in quo Ado ante uetus Martyrologium Romanum, ut supra habes, prefatur, nulla distinctione episcopatus adiecta. uiennensis hic Ado multo Treuirensi est antiquior - nam ille uixit tempore Ioannis uIII, circa annum 879: ad eum enim annum Chronicon suum perduxit. Alter uero siue Ado siue Udo tempore Gregorii uII, circa annum 1076 Adonis uiennensis natalis inter sanctos recensitus habetur  16 Decemb. uienne beati Adonis episcopi et confessoris.

Quod hic in Martyrologio Adonis initium sumitur, non a Kalendis Ianuarii, ut hactenus editum, sed a uigilia Natiuitatis Domini, scias hoc est Romane Ecclesie ritu factum, que anni epocham olim habuit Natiuitatem Christi, et a uesperis uigilie ipsius Natiuitatis annum auspicabatur. Constanter ita exhibebant tria ms. exemplaria, quibus usus sum. uide et Cl. u. Pauli Petauii Syntagma de Epocha annorum.





LIBELLUS DE FESTIuITATIBUS SS. APOSTOLORUM Et reliquorum qui discipuli aut uicini successoresque ipsorum apostolorum fuerunt.



E. III KAL. IULII .


 Rome natalis beatorum apostolorum Petri et Pauli, qui passi sunt sub Nerone, Basso et Tusco consulibus. Petrus secundo Claudii anno, post episcopatum Antiochensis Ecclesie, et predicationem dispersionis eorum, qui de circumcisione crediderant, in Ponto, Galatia, Cappadocia, Asia, et Bithynia, ad expugnandum Simonem Magum Romam missus est; ibique uiginti quinque annis cathedram sacerdotalem tenuit, usque ad ultimum annum Neronis, a quo et affixus cruci, martyrio coronatus est, capite ad terram uerso, et in sublime pedibus eleuatis, asserens se indignum, qui crucifigeretur ut Dominus suus. Sepultus in eadem urbe, in uaticano, iuxta uiam  Triumphalem totius orbis ueneratione celebratur. Scripsit duas epistolas, que Catholice nominantur; quarum secunda a plerisque eius negatur, propter styli cum priore dissonantiam; sed et Euangelium iuxta Marcum, qui auditor eius et interpres fuit, huius dicitur. Libri autem, e quibus unus Actorum eius scribitur, alius Euangelii, tertius Predicationis, quartus , quintus Iudicii, inter apocryphas scripturas repudiantur.

 Paulus quoque post passionem Domini uigesimo quinto anno, id est secundo Neronis, postquam ab Ierusalem usque Illyricum repleuit  Euangelium Christi, Romam uinctus missus est; et sicut ipse in secunda Epistola ad Timotheum scribit, liberatus de ore leonis , uidelicet ferocissimi persecutoris Neronis, Euangelium Christi in Occidentis quoque partibus predicauit. Et hic ergo quarto decimo Neronis anno, eodem die quo Petrus Rome pro Christo capite truncatur, sepultusque est in uia Ostiensi, anno post passionem Domini trigesimo septimo. Scribit autem nouem, ad septem Ecclesias, epistolas: ad Romanos unam; ad Corinthios duas; ad Galatas unam; ad Ephesios unam; ad Philippenses unam; ad Colossenses unam; ad Thessalonienses duas. Preterea ad discipulos suos: Timotheo duas, Tito unam, Philemoni unam; Epistola autem, que fertur ad Hebreos, non eius creditur,  propter styli sermonisque dissonantiam: sed uel Barnabe, iuxta Tertullianum; uel Luce euangeliste, iuxta quosdam; uel Clementis, Rome post Ecclesie episcopi, quem dicunt, sententias Pauli proprio ordinasse et ornasse sermone; uel certe  ea que eloquenter scripta fuerant in Hebreo, eloquentius uertisse in Grecum et hanc esse causam, quod a ceteris Pauli epistolis discrepare uideatur. Eius  itaque esse, non alterius, tota Ecclesia iam firmissime tenet. Legunt quidam et ad Leodicenses, sed ab omnibus exploditur. Hic de tribu Beniamin, et oppido Iudee, Gigascalis [al., Gischalis] fuit: quo a Romanis capto, cum parentibus suis Tharsum Cilicie commigrauit; a quibus ob studium legis missus Ierosolymam, a Gamaliele doctissimo uiro eruditus est . Cum autem interfuisset neci martyris Stephani, et acceptis epistolis a pontifice templi, ad prosequendos eos qui Christo crediderant, Damascum pergeret, reuelatione compulsus ad fidem uas electionis de persecutore translatus est. Cumque primum ad predicationem eius Sergius Paulus proconsul Cypri credidisset, ab eo, quod eum Christi fide subegerat, sortitus est nomen.



F. II KAL. DECEMBRIS .


In ciuitate Patras prouincie Achaie, natalis beati Andree apostoli, qui etiam apud Scythiam predicauit. Hic beatissimus apostolus ab Aegea proconsule Achaie comprehensus, cum perseueranter in fide Christi et Euangelii ministerio duraret, insuperabilisque maneret, carcere primum clausus, inde coram proconsule grauissime cesus, ad ultimum cruce ligatis manibus et pedibus, funibusque toto corpore tensus, ut longius cruciaretur, biduo inibi superuixit, non cessans ea que Christi sunt populum docere. Cumque hi, qui per eum Christo Domino crediderant, satis agerent ut deponeretur, Aegeamque, ut hoc perficeret, nolentem impellerent, apostolus  Domini circumstante populo, et Aegea proconsule, ut solueretur, agente, post uerba orationis fulgore celesti fere una desuper circumfulsus hora, cum ipso lumine abscedente emittens spiritum, perrexit fine beato ad Dominum.  Cuius sanctissimum corpus Maximilla potentissima matronarum reuerenter depositum sepeliuit; sed emergentibus annis, sacratissima eius ossa, uicesimo Constantii imperatoris anno, ab Achaia Constantinopolim translata sunt.



C. uIII KAL. AUGUSTI .

Natalis beati Iacobi apostoli, fratris Ioannis euangeliste, qui decollatus est ab Herode rege Ierosolymis, ut liber Actuum apostolorum docet .  Huius beatissimi apostoli sacra ossa ad Hispanias translata et in ultimis earum finibus, uidelicet contra mare Britannicum condita, celeberrima illarum gentium ueneratione excoluntur.



D. uI KAL. IANUARII .

. Natalis beati Ioannis apostoli euangeliste, quem iehsu amauit plurimum, qui secundam post Neronem persecutionem mouente Domitiano, posteaquam in oleo ignito demersus nichil passus est, in Pathmum insulam relegatus uidit Apocalypsim. Interfecto autem Domitiano, et actis eius ob nimiam crudelitatem a senatu rescissis, sub Pertinace rediit Ephesim. Et quia concussam se absente per hereticos  uidit Ecclesie fidem, confestim hanc descriptam in Euangelio suo, uerbi Domini eternitate stabiliuit. Rogatus siquidem ab Asie episcopis aduersus Cerinthum aliosque hereticos, et maxime contra Ebiomatarum dogma tunc consurgens, qui asserunt Christum ante Mariam non fuisse, compulsus est scribendi Euangelii sanctum opus suscipere. Ferunt et aliam causam huius scripture; quod cum legisset Matthei, Marci, et Luce uolumina, probauerit quidem textum historie, et uera eos dixisse firmauerit, sed unius tantum anni, in quo et passus est Christus, et post carcerem Ioannis, historiam tenuisse. Pretermisso itaque anno, cuius acta a tribus exposita fuerant, superioris temporis, antequam Ioannes clauderetur in carcerem, gesta narrauit.  Sicut manifestum esse poterit his, qui diligenter quatuor Euangeliorum uolumina legerint; que res et , id est dissonantiam que uidebatur Ioannis esse cum ceteris tollit. Ipse autem usque ad Traiani principis tempora perseuerans, totas Asie fundauit rexitque Ecclesias; et confectus senio, sexagesimo octauo post passionem Domini anno mortuus, iuxta eamdem urbem sepultus est. Scripsit autem et unam epistolam, cuius exordium est: Quod fuit ab initio, que ab uniuersis ecclesiasticis et eruditis uiris probatur. Relique autem due, quarum principium est: Senior electe domine et natis eius; et sequentis: Senior Gaio carissimo, Ioannis presbyteri esse ab aliquibus putantur; sed nunc iam generalis Ecclesie consensus habet, quod has quoque  epistolas Ioannes apostolus scripserit.



B. KAL. MAII .

Natalis beatorum apostolorum Philippi et Iacobi; ex quibus Philippus cum pene Scythiam ad fidem Christi conuertisset, diaconibus, presbyteris et episcopis ibi constitutis, reuersus est ad Asiam, ubi continua predicatione per aliquot annos insistens, multitudinem populorum Christo laboribus piis semper inseruiens lucratus est. Quique apud Hieropolim Asie ciuitatem dormiuit, cum patribus suis beato fine sepultus.

 Iacobus uero, qui et frater Domini legitur, cognomento Iustus post passionem Domini statim ab apostolis Hierosolymorum  episcopus ordinatus est. Hic de utero matris sanctus fuit, uinum et siceram non bibit, carnem nullam comedit; nunquam attonsus est, nec unctus unguento, nec usus balneo. Huic soli licitum erat ingredi Sancta sanctorum: siquidem uestibus laneis non utebatur, sed lineis; solusque ingrediebatur templum, et fixis genibus pro populo deprecabatur, in tantum ut camelorum duritiem traxisse eius genua crederentur. Hic itaque cum publice in concilio compelleretur a Iudeis, ut Christum Dei Filium denegaret, et ille uoce maxima protestaretur ad populum, dicens: Quid me interrogatis de Filio hominis? Ecce ipse sedet a dextris uirtutis Dei, et uenturus est cum nubibus celi; precipitatus de pinna templi, confractis cruribus,  adhuc semiaminis tollens ad celum manus diceret: Domine, ignosce eis, quod enim faciunt, nesciunt; fullonis fuste in cerebro percussus occubuit. Hic est de quo apostolus Paulus scribit ad Galatas: Alium autem apostolorum uidi neminem, nisi Iacobum fratrem Domini . Et apostolorum super hoc crebrius acta testantur. Euangelium quoque, quod appellatur secundum Hebreos, et beato Hieronymo in Grecum sermonem Latinumque translatum est, post resurrectionem Saluatoris de eo refert: Dominus autem cum dedisset sindonem seruo sacerdotis, uenit ad Iacobum Iustum et apparuit ei. Iurauerat autem Iacobus se non comesturum panem ab illa hora, qua biberat calicem Domini, donec uideret eum resurgentem a dormientibus. Rursusque post paulum: Afferte, ait Dominus, mensam et panem. Statimque  additur: Tulit panem, et benedixit, et fregit, et dedit Iacobo Iusto, dixitque ei: Frater mi, comede panem tuum, quia filius hominis surrexit a dormientibus. Triginta atque annis Hierosolyme rexit Ecclesiam, id est usque ad septimum Neronis annum; et iuxta templum ubi precipitatus fuerat sepultus est. Quidam in monte Oliueti eum conditum putant, sed falsa eorum opinio est. Scripsit autem unam tantam Epistolam, que de septem canocicis est.



E. IX KAL. SEPTEMB. .

Natalis beati Bartholomei apostoli; qui apud Indiam Christi Euangelium predicans, decollatione martyrium compleuit. Huius apostoli sacratissimum corpus primum ad insulam Liparis, que Sicilie uicina  est, deinde Beneuentum translatum, pia fidelium ueneratione celebratur.



E. XII KAL. IANUARII .

Natalis beati Thome apostoli; qui Parthis et Medis Euangelium predicans, passus est in India. Corpus eius in ciuitatem, quam Syri Edessam uocant, translatum, ibique digno honore conditum est.



F. II KAL. OCTOBRIS .

 Natalis beati Matthei apostoli et euangeliste, qui primus in Iudea Euangelium Christi Hebreo sermone conscripsit ; post uero apud Aethiopiam predicans, martyrium passus est. Euangelium, eius stylo scriptum, ipso reuelante, tempore Zenonis imperatoris  inuentum est. Idem autem Mattheus in Euangelio Leui appellatur.



G. u KAL. NOuEMB. .

 Natalis beatorum apostolorum Simonis Chananei, qui et Zelotes scribitur, et Thadei, qui etiam Iudas Iacobi legitur et alibi appellatur Lebeus, quod interpretatur corculus. E quibus Thadeus apud Mesopotamiam, Simon uero apud Aegyptum traditur predicasse: inde simul Persidem ingressi, cum fidei Christi innumeram gentis ipsius multitudinem subdidissent, et Ecclesiam Domini late iam fundatam uiderent, martyrium ibi, cursum temporis explentes, beato certamine  consummauerunt; honorifice sepulti a populis Christianis, quos Domino ipsi genuerant. Quod quidam putant Simonem apostolum unum de duodecim ipsum esse qui sub Traiano crucem passus sit, omnino falsum est. Nam et Beda sanctus presbyter, qui hoc super Acta apostolorum sentit, Isidorum secutus in libro Retractationum se hoc non bene sensisse reprehendit. Sed et Historia Ecclesiastica, non de apostolo, sed de alio Simone gesta narrat. .



K. uI NONAS MAII .

Natalis beati Simeonis episcopi et martyris [a 1Kb] , qui propinquus Saluatoris secundum carnem, Ierosolymorum episcopus post Iacobum fratrem Domini est ordinatus; et persecutione Traiani multo tempore  suppliciis affectus, martyrio consummatus est, omnibus qui adherant, et ipso iudice mirantibus, ut centum uigenti annorum senex crucis supplicium pertulisset. 



F. uI KAL. MARTII .

Natalis sancti Matthie apostoli, qui post ascensionem Domini a beatis apostolis sorte electus , atque in locum Iude proditoris Domini subrogatus, apud Iudeam Christi Euangelium predicauit.



A. III IDUS IUNII .

 Natalis sancti Barnabe apostoli, qui cum esset Cyprius, cum Paulo gentium apostolus ordinatus est . Hic postea propter Ioannem discipulum, qui et Marcus uocabatur, separatus a Paulo, nichilominus Euangelice predicationis  iniunctum sibi opus exercuit. Cuius corpus tempore Zenonis imperatoris, ipso reuelante, repertum est. Hic unam ad edificationem Ecclesie pertinentem Epistolam composuit, que tamen inter apocryphas legitur.



D. Xu KAL. NOuEMB. .

 Natalis sancti Luce euangeliste, que fuit natione Syrus Antiochensis, arte medicus, discipulus apostolorum; Paulum secutus usque ad confessionem eius seruiens Domino sine crimine; neque uxorem unquam habens neque filios. Septuaginta et trium annorum obiit in Bithynia, plenus Spiritu sancto. Sepultus autem nunc Constantinopoli; ad quam urbem  uicesimo Constantii anno, ossa eius, cum reliquiis Andree apostoli, translata sunt. Scripsit Euangelium, quod non solum ab apostolo Paulo didicit, qui cum Domino in carne non fuerat, sed et a ceteris apostolis. Quod et ipse quoque in principio uoluminis sui declarat, dicens: Sicut tradiderunt nobis qui a principio ipsi uiderunt, et ministri fuerunt sermonis . Aliud uolumen edidit egregium, quod titulo Apostolicarum prenotatur. Cuius historia usque ad biennium Rome commorantis Pauli peruenit, id est, usque ad quartum Neronis annum. Ex quo intelligimus in eamdem urbem librum esse compositum.



C. uII CAL. MAII .


 Natalis sancti Marci euangeliste. Hic discipulus et interpres apostoli Petri, rogatus Rome a fratribus, scripsit Euangelium, quod quanto tardius ceteris inchoauit, tantum in longiora scribendo tempora porrexit. Ab initio namque euangelice predicationis, quod per Ioannem factum cepit, ad illud usque tempus narrando peruenit, quo apostoli idem Euangelii uerbum totum predicando disseminauere per orbem. Quod cum Petrus audisset probauit, et Ecclesiis legendum sua auctoritate edidit: quo assumpto, idem Marcus perrexit Aegyptum, et primus Alexandrie Christum annuntians, constituit ecclesiam, tanta doctrina et uite continentia, ut omnes sectatores Christi ad  exemplum sui cogeret. Meminit huius Marci et Petrus in prima Epistola, sub nomine Babylonis figuraliter Romam significans: Salutat uos que est Babylone celecta, et Marcus filius meus . Quique constitutis et confirmatis Ecclesiis per Libiam, Marmaricam, Hammoniacam, Pentapolim, Alexandriam, atque Aegyptum uniuersam; ad ultimum tentus est a paganis qui remanserunt Alexandrie. Qui uidentes eum die sancto Pasche missas facientem, miserunt funem in collo eius, et trahebant eum ad loca Bucolie, que erant iuxta mare sub rupibus, ubi erat ecclesia constructa, et defluebant carnes eius in terram, ac saxa inficiebantur sanguine. uespere autem facto miserunt eum in carcerem, ubi circa mediam noctem primo angelica  uisitatione confortatus est; deinde ipso Domino ei apparente, ad celestia regna uocatus est. At mane dum traheretur ad loca Bucolie, gratias agens, et dicens: Domine, in manus tuas commendo spiritum meum, defunctus est, et a uiris religiosis sepultus in loco lapidis excisi cum gloria. Ordinauerat autem pro se Alexandrie episcopum Anianum. Mortuus est autem octauo Neronis anno.



C. uII KAL. IANUARII .

Natalis beatissimi Stephani protomartyris: qui non multo post ascensionem Christi ab apostolis, cum esset plenus fide et Spiritu sancto, diaconus ordinatur. Hic faciens signa et prodigia magna in populo, plenus gratia et uirtute, in nomine Domini nostri  Iesu Christi, a quibusdam, qui erant de Synagoga que dicitur Libertinorum et Cyrenensium, et Alexandrinorum, et qui a Cilicia et Asia cum eo disputantibus, et conquirentibus atque altercantibus, nec resistere ualentibus, sapientie et Spiritui sancto, quo loquebatur; concitato populo ac senioribus, scribisque aduersus cum commotis: raptus et adductus in concilium est. Cumque insimularetur aduersus locum sanctum et legem docuisse, plenus Spiritu sancto, ostendit quomodo iehsu Christus ex lege monstraretur et prophetis. At illi stridentes dentibus in cum, et frementes in cordibus suis, atque aures suas comprimentes, impetu facto, eiecerunt cum extra ciuitatem, et lapidatus martyr obdormiuit  . Cuius beatissimum corpus uiri timorati comportauerunt et fecerunt planctum magnum super cum. Scribit beatus Lucas euangelista beatissimam eius passionem in Actibus apostolorum.



C. uIII IDUS IUNII .

 Natalis Philippi, qui fuit unus de septem diaconibus qui cum beato Stephano statim post ascensionem Christi ab apostolis sunt ordinati; de quo beatus Lucas in Actibus apostolorum  refert, quod signa et prodigia faciendo, predicatione sua Samaritas ad fidem Christi conuertit, et Candacis regine Aethiopum studiosum in Scripturis eunuchum, in fonte, qui est in uico Bethsoro, in tribu Iuda, euntibus ab  Aelia ad Hebron, in uicesimo lapide baptizauit; qui postea apud Cesaream requieuit. Iuxta quem tres uirgines filie ipsius prophetisse tumulate iacent: nam quarta filia illius plena Spiritu sancto in Epheso occubuit. Quidam tamen putant, apud Hierapolim eas tumulatas, ubi apostolus Philippus unus de duodecim quiescit. Cuius fuisse filie ab aliquibus scriptoribus putate sunt.



A. u IDUS APRILIS .

Beati Prochori diaconi, preclarissimi fide et miraculis uiri, apud Antiochiam martyrio consummati, ibique quiescentis.



C. Iu IDUS IANUARII .

Beati Nicanoris diaconi, gratia fidei et uirtute admirandi, apud Cyprum gloriosissime coronati, ibique  uenerabiliter sepulti.



D. XIII KAL. MAII .

Sancti Timonis diaconi apud Beream, qui primo doctor resedit, deinde uerbum Domini disseminans uenit Corinthum, ibique a zelantibus Iudeis et nomen Christi persequentibus Grecis traditus, ut ferunt, primo flammis iniectus, sed nichil lesus; deinde cruci affixus martyrium suum impleuit. Sepultus apud Corinthum gloriose.



B. X KAL. FEBRUARII .

Sancti Parmene diaconi, qui traditus gratie Dei a fratribus iniunctum officium predicationis plena fide consummauit, martyrii gloriam adeptus, Philippis  quieuit.



C. IX KAL. FEBRUARII .

Natalis sancti Timothei discipuli beati Pauli apostoli, qui apud Ephesum a beato apostolo episcopus ordinatus, post multos pro Christo agones dormiuit. Cuius corpus cum reliquiis beati Andree et Luce uicesimo Constantii anno Constantinopolim translatum est.



D. II NON. IANUARII .

Natalis beati Titi apostolorum discipuli; qui ordinatus ab apostolo Paulo Cretensium episcopus, cui etiam Epistolam omni Ecclesie Dei celeberrimam idem apostolus misit, post predicationis officium fidelissime consummatum, beatum finem adeptus,  sepultus est in ecclesia ubi a beato Apostolo fuerat dignus minister constitutus.



C. uII IDUS MAII .

Natalis sancti Herme, cuius apostolus Paulus ad Romanos scribens meminit: Salutate Phlegontham, Hermen, Patrobam, Herman, et qui sunt cum eis fratres . Hunc asserunt auctorem esse libri qui appellatur Pastor: et apud quasdam Grecie ecclesias etiam publice legitur. Reuera utilis liber, multique de eo scriptorum ueterum usurpauere testimonia; sed apud Latinos pene ignotus est. Qui digne Deo semetipsum sacrificans acceptabilisque Deo hostia factus, uirtutibus clarissime fundatus, celi regna petiuit. Sepultus apud urbem Romam. Titulus nomine ipsius, iuxta quod baptisterium ex  facultatibus sancte Praxedis est exstructum, et beato Pio discipulo apostolorum operante studio consecratum, uenerabiliter ei statutus est.



E. XIu KAL. MARTII .

Natalis sancti Onesimi, de quo beatus Apostolus Philemoni familiares litteras mittit. Obsecro te de meo filio quem genui in uinculis Onesimo, qui tibi aliquando inutilis fuit, nunc autem et mihi et tibi utilis,  quem remisi: tu autem illum, id est uiscera mea suscipe ; quem beatus idem Apostolus episcopum ordinans, predicationisque uerbum ei committens, apud Ephesiorum ciuitatem reliquit; cui episcopus post beatum Timotheum et ipse resedit. De quo et beatus Ignatius Ephesiis mittens Epistolam, ita dicit : Quoniam ergo suscepi multitudinem uestram in nomine Domini in Onesimo, dilecto preceptore nostro, uestro autem episcopo; obsecro eum secundum Iesum Christum diligere uos, et uos omnes in concordia eius in ipso esse; benedictus enim Dominus, qui uobis talibus talem episcopum donauit habere in Christo. Hic Romam perductus, atque ibi pro fide Christi lapidatus, sepultus est Christi martyr primum ibi; inde ad loca ubi fuerat  ordinatus episcopus, corpus eius est delatum.



E. IX KAL. DECEMBR. .

. Natalis sancti Clementis, de quo apostolus Paulus ait: Cum Clemente et ceteris cooperatoribus meis, quorum nomina sunt in libro uite . Hic quartus post Petrum Rome episcopus  sub persecutione Traiani [a 92Kb] , trans Pontum mare III eremo, quod adiacet  ciuitati Chersone, relegatur exsilio; ubi cum per doctrinam eius plures conuerterentur ad Dominum, paganis insistentibus, inuidiosa relatio cucurrit ad imperatorem Traianum, que diceret ibi per Clementem Christianorum populum accreuisse. Qui misit ducem Aufidianum qui cum uideret  fixum in omnibus beatum Clementem, et penitus mutari non posse, iussit precipitari eum in mari medio, ligata ei ad collum anchora; talique martyrio discipulus Petri coronatur, et nominis eius memoriam usque hodie Rome exstructa ecclesia custodit.



D. KAL. FEBRUARII .

. Natalis sancti Ignatii episcopii et martyris, qui tertius post Petrum  apostolum Antiochenam rexit Ecclesiam: qui persecutione Traiani damnatus ad bestias Romam uinctus mittitur; ubi presente Traiano cicumsedente senatu, pilis plombeis scapule eius primum contuse, deinde ungulis latera eius dilaniata, et lapidibus asperis confricata. Post expanse manus eius et igni replete papyro oleo infuso et insenso latera eius adusta. Post super carbones pauimento aspersos, ubi sancte plante illius steterunt. Post lectum flammantem, post dorsum eius ungulis discussum et dilaceratum, post aceto et sale plagas eius perfusas, post uinculis ferreis beata membra illius astricta, et pedes eius in ima carceris ligno conclusos, ubi tribus diebus ac noctibus panem non comedens et aquam non bibens mansit, sedente Traiano pro tribunali  in amphitheatro, concurrente omni turba Romanorum, ligatus duobus obiicitur leonibus. Cumque iam proiectus bestias rugientes audiret, ardore patiendi ait: uiri Romani, qui hoc certamen spectatis, non sine causa laboraui, non propter prauitatem hec patior, sed propter pietatem; frumentum Christi sum, dentibus bestiarum molar, ut panis mundus inueniar. Hec illo dicente accurrerunt ad eum leones, et ex utraque parte super eum incidentes prefocauerunt eum tantummodo, et non tetigerunt carnes eius, ut reliquie eius tuitio essent Romanorum et magne Urbis, in qua Petrus crucifixus est, Paulus decollatus, Onesimus lapidatus. Passus est undecimo Traiani anno, consulatu Attici et Marcelli Kalend. Febr. Reliquie corporis  eius a fratribus, qui eum usque ad martyrium deduxerant, Antiochiam relate, iacent extra portam Daphniticam in cemeterio Ecclesie, XuI Kalendas Ianuarii delate.



G. PRIDIE NONAS MAII .

Natalis sancti Euodii, qui ab apostolis Antiochie  episcopus ordinatus est, de quo beatus Ignatius ad Antiochenam Ecclesiam : Pauli et Petri facti estis discipuli: nolite perdere depositum, quod uobis commendauerunt. Mementote digne beatissimi Euodii, pastoris uestri, qui primus, uobis ab apostolis antistes ordinatus est. Non confundamus patrem, sed efficiamur certi filii et non adulterini. Hic martyr apud Antiochiam urbem, cui prefuit, sepultus est.



A. X KAL. AUGUSTI .

Natalis sancti Apollinaris episcopi [a 1Kb] , qui Rome ordinatus ab apostolo Petro Rauennam missus est, qui etiam in Aemilia predicauit, et in partibus Corinthiorum, et in Mesia, et in Ripa Canubii, et in partibus Thracie, in quibus locis exsilio relegatus  est, et ubicunque peruenit, innumeras uirtutes fecit, et passiones sustinuit; nam nimia cede pene mactatus, et diutius fustibus cesus, ac nudis pedibus super prunas impositus, rursum cesus et equuleo appensus, tortus est, et saxo os eius contusum est, et cum grauissimo ferri pondere inclusus in carcere honorifico, atque in ligno extensus est, ubi ab hominibus quidem neglectus, sed ab angelo publice pastus est; deinde catenatus, et in exsilium directus est, in quo rursum diutius fustibus cesus, et rursum in Rauenna ligatus, a paganis cesus et uulneratus, et rursum in carcerem missus et cesus, sic martyrium consummauit sub uespasiano Cesare, Demosthene patricio. Rexit Ecclesiam annos octo et  uiginti, dies quatuor, mensem unum.



E. uII KAL. FEBRUARII .

Natalis sancti Polycarpi [b 1Kb] , qui beati Ioannis discipulus, et ab eo Smyrne episcopus ordinatus, totius Asie princeps fuit. Postea uero, regnante Marco Antonio, et Lucio Aurelio Commodo, quarta post Neronem persecutione, Smyrne sedente proconsule, et uniuerso populo in amphitheatro aduersum eum personante, igni traditus est. Cum quo etiam alii duodecim, ex Philadelphia uenientes: apud prefatam urbem martyrio consummati sunt.

Tunc etiam Germanicus, athleta Christi insignis, glorioso martyrii agone translatus est. Nam cum a iudice damnatus fuisset ad bestias, ultro sibi preparatam bestiam prouocauit, despiciens uidelicet temporalem  mortem, et coronam uite eterne ueloci fine adipisci desiderans. Scripsit idem beatus Polycarpus ad Philippenses ualde utilem epistolam, que usque hodie in Asie conuentu legitur.



E. III IDUS IULII .

Natalis sancti Silee [al., Sile] apostoli, qui cum  esset unus de primis fratribus, et ab apostolis ad Ecclesias gentium destinatus, cum Barnaba et Iuda postea ab apostolo Paulo assumptus , predicationis officium, gratia Domini plenus, instanter consummauit, atque apud Macedoniam in passionibus suis Christum clarificans, postmodum requieuit.



D. XIu KAL. AUGUSTI .

Natalis beati Epaphre, qui a beato Paulo Colossis ordinatus episcopus , clarus uirtutibus, martyrii palmam pro ouibus sibi commendatis uirili agone percepit. Sepultus apud eamdem urbem.



D. uII KAL. AUGUSTI .

Natalis Erasti, qui Philippis a beato Paulo episcopus  relictus , ibi martyrio coronatus quieuit.



B. Xu KAL. IANUARII .

Natalis beatorum Rufi et Zosimi, de quorum agone felici sanctus Polycarpus in epistola ad Philippenses scribit, dicens: Deprecor autem uos omnes obedientie operam dare, ac meditari patientiam quam uidistis in Ignatio et Rufo et Zosimo beatissimis uiris, scientes quod hi non in uacuum, sed per fidem et iustitiam cucurrerunt, donec uenirent ad locum sibi a Domino preparatum; quoniam quidem passionum eius participes exstiterunt, nec dilexerunt presens seculum, sed eum qui pro ipsis et pro omnibus mortuus est et resurrexit.



F. II NONAS AUGUSTI .


Natalis beati Aristarchi, de quo apostolus Paulus Colossensibus scribit: Salutat uos Aristarchus concaptiuus meus ; qui comes indiuiduus Apostolo permansit usque ad eius confessionem; qui constitutus Thessalonicensium episcopus , post longos et beatissimos agones a Christo coronatus quieuit.



D. uIII IDUS SEPTEMBRIS .

Natalis sancti Onesiphori, de quo ad Timotheum scribit Apostolus: Det misericordiam Dominus Onesiphori domini, quia sepe me refrigerauit, et catenam meam non erubuit: sed cum Romam uenisset, sollicite me quesiuit, et inuenit. Det illi Dominus inuenire misericordiam  a Domino in illa die. Et quanta Ephesi ministrauit, melius tu nosti .



B. uII KAL. OCTOBRIS .

Natalis Cleophe, qui unus fuit de septuaginta Christi discipulis . Cui post resurrectionem eunti cum alio condiscipulo in castellum nomine Emmaus, quod Nicopolis nunc dicitur, Dominus apparuit. Quem tradunt in eadem urbe, eademque domo in qua mensam quasi peregrino Domino parauerat, pro confessione illius, quem ibi ipse recognouerat, a Iudeis occisum, et gloriosa memoria etiam sepultum.



D. Iu NON. OCTOBRIS .

Natalis sanctorum Crispi et Caii, quos apud Corinthios  beatus Apostolus se dicit baptizasse . Cuius Caii meminit idem Apostolus ad Romanos: Salutat uos Caius hospes meus, et uniuerse Ecclesie . Cuius et beatus Ioannes, scribens ei epistolam, meminit: Senior Caio carissimo, quem ego diligo in ueritate .



F. Iu KAL. IANUARII .

Natalis sancti Trophimi, de quo scribit Apostolus ad Timotheum: Trophimum autem reliqui infirmum Mileti . Hic ab apostolis Rome ordinatus episcopus, primus ad Arelatem urbem Gallie ob Christi Euangelium predicandum directus est. Ex cuius fonte, ut beatus papa Zozimus scribit, tote Gallie fidei riuos acceperunt; qui apud eamdem urbem in pace quieuit.



D. XI KAL. APRILIS .


Natalis sancti Pauli, quem beati apostoli ordinatum urbi Narbone episcopum miserunt. Quem tradunt eumdem ipsum fuisse Sergium Paulum proconsulem, uirum prudentem, a quo ipse Paulus sortitus est nomen, quia eum fidei Christi subegerat; quique ab eodem sancto apostolo, cum ad Hispanias predicendi gratia pergeret, apud prefatam urbem Narbonam relictus, predicationis officio non segniter impleto, clarus miraculis coronatus sepelitur.



D. XII KAL. FEBRUARII .

Natalis sancti Publii Athenarum episcopi, qui princeps insule Melite uel Militene, cum nauigantem beatum apostolum Paulum Romam, sub custodia  detentum  per triduum hospitio receptum, humane tractasset, ut beatus Lucas refert, patrem ipsius Publii contigit febribus et dysenteria iacere. Ad quem cum intrasset beatus Apostolus, et imposuisset illi manus et orasset, sanauit eum . Quem Publium adherentem sibi beatus Apostolus postea ordinatum episcopum, ad predicandum direxit; qui postmodum Atheniensium ecclesiam nobiliter rexit, et preclarus uirtutibus et doctrina prefulgens, ob Christi martyrium gloriose coronatur; nam primus Dionysius, inde Publius, iste Athenis prefuit.



F. uII KAL. IUNII .

 Natalis sancti Quadrati apostolorum episcopi discipuli, qui in locum  beati Publii Athenarum substituitur et Ecclesiam grandi terrore dispersam fide et industria sua congregat. Cumque Adrianus Athenis exisset hieme inuisens Eleusinam, et omnibus pene Grecie sacris initiatus, dedisset occasionem his qui Christianos oderant absque precepto imperatoris uexare credentes, porrexit ei librum pro nostra religione compositum ualde utilem plenumque rationis et fidei, apostolica doctrina dignum, in quo et antiquitatem sue etatis ostendens, ait plurimos a se uisos, qui uariis in Iudea oppressi calamitatibus, a Domino sanati fuerant, et qui a mortuis resurrexerant; quia una cum filiabus Philippi  et in prophetica gratia celeberrimus fuit .



C. u NONAS OCTOBRIS .


Natalis sancti Dionysii Areopagite, qui ut liber Actuum apostolorum indicat , ad predicationem beati Pauli apostoli apud Athenas ad fidem Christi conuersus, primus eiusdem ciuitatis episcopus ab eodem est constitutus.



G. XI KAL. AUGUSTI .

Natalis sancte Marie Magdalene, de qua, ut Euangelium refert, septem demonia eiecit Dominus. Que etiam inter alia dona insignia Christum a mortuis resurgentem prima uidere meruit.



G. IX KAL. OCTOBRIS .

Natalis sancte Thecle uirginis de Iconio ciuitate Orientis, que a Paulo apostolo instructa, in confessione Christi ignes ac bestias deuicit, et post  multa certamina ad doctrinam multorum ueniens Seleuciam requieuit in pace.



A. III NONAS SEPTEMBRIS .

Natalis sancte Phebes, de qua beatus Apostolus Romanis scribit: Commendo autem uobis Pheben sororem nostram, que est in ministerio Cenchris, ut eam suscipiatis in Domino digne sanctis, et assistatis ei in quibuscunque desiderauerit; uestris etenim ipsa quoque assistit multis, etiam et mihi ipsi .



A. uI NONAS IULII .

Natalis sanctorum Processi et Martiniani, qui cum essent [a 180Kb] magistriani Mello principi, et uiderent mirabilia que faciebat per beatos apostolos suos Petrum et Paulum Dominus iehsu Christus, mirari ceperunt.  Erant tunc temporis beatissimi apostoli traditi Paulino sub custodia Mamurtini in monte Tarpeio, ubi de monte suis orationibus aquam manare fecerunt. Tunc  sunt baptizati Processus et Martinianus a beato Petro apostolo et alii promiscui sexus numero XXIII . Quod cum nuntiatum esset Paulino, scilicet quod Processus et Martinianus magistriani effecti essent, misit milites et tenuit eos, iussitque in custodiam retrudi. Sequenti die educti cum constantissime Christum faterentur, iussit Paulinus, ut lapidibus os eorum contunderetur; sed illi gloriam in excelsis Deo dicebant. Allata est et tripoda et supra eam Iouis aureus. Illi cum uiderent, risum facientes exspuerunt in Iouem, et in tripodam. Tunc iussi sunt in equuleo suspendi, et attrahi neruis, et cedi fustibus. Iussumque est ut flamme ponerentur circa latera eorum. Erat autem ibi matrona nobilissima nomine Lucina, que confortabat eos, dicens: Milites Christi, constantes  estote, et nolite metuere penas que ad tempus sunt. Iterum appensi in equuleo, a militibus cesi sunt scorpionibus, iterum retrusi in custodiam, ubi uenerabilis femina Lucina ministrabat eis. Post triduum Paulinus arreptus a demonio exspirauit. Cesareus prefectus hoc Neroni intimauit, cui Nero precepit, dicens: Non tardentur, sed celerius exstinguantur. Tunc educti foras muros urbis Rome, in uia que Aurelia nuncupatur, gladio cesi sunt. Corpora eorum beatissima Lucina collegit, et cum aromatibus pretiosis sepeliuit in presidio suo in Arenario iuxta locum ubi decollati sunt, die uI. Non. Iulii.



F. II KAL. IULII .

[b 1Kb] Natalis beatissime Lucine que a beatis apostolis baptizata et instructa est, que de facultatibus suis  sanctorum necessatibus communicans uincula et carceres eorum semper subleuare studuit, atque eorum sepulturis uenerabiliter inseruire. Quorum  meritis et ipsa sociata, pretiosissimam mortem confessione Christi adepta, atria Ierusalem intrare, uota sua Domino persoluendo, meruit: ac Rome in crypta laudabili, quam ipsa ad condendum martyrum corpora construxerat, honorabiliter sepulta.



G. XII KAL. FEBRUARII .

Natalis beatissime Agnetis uirginis et martyris, que tertiodecimo etatis sue anno in urbe Roma passa est. Hec dum ab scholis reuertitur, a prefecti filio adamatur: cuius parentes dum requisisset, cepit offerre plurima, et plura promittere; denique detulerat secum pretiosissima ornamenta que a beata Agnete ueluti quedam stercora sunt recusata. Unde factum est ut iuuenis maiori perurgeretur stimulo, et putans eam meliora uelle accipere ornamenta,  omnem lapidem pretiosum secum defert et gloriam, et per se ipsum, et per notos et affines cepit aures appellare uirginis, diuitias, domos, possessiones, familias, atque omnes mundi diuitias repromisit, si consensum suum eius coniunctioni non negaret. Sed cum beatissimam uirginem inclinare nullis donis aut promissionibus posset, insanus iuuenis amore corrumpitur ceco, et inter angustias animi et corporis anhelo cruciabatur spiritu. Inter hec lecto prosternitur, et per alta suspiria amor a medicis aperitur. Fiunt nota patri, que fuerant inuenta a medicis, et eadem paterna uoce, que fuerant iam dicta a filio, ad petitionem uirginis reuoluuntur. Abnegat Agnes beatissima, et se nullo pacto asserit prioris sponsi federa uiolare. Tunc prefectus cepit  uehementer inquirere quis esset de cuius se Agnes potestate iactaret. Exstitit quidam qui diceret hanc Christianam esse ab infantia, et magicis artibus ita occupatam, ut dicat Christum sponsum suum. Audiens hec prefectus Symphronius, letus officitur, et missa apparitione cum ingenti strepitu suis eam tribunalibus precepit assisti. Quam cum nec blandimentis nec terroribus posset ab statu sui propositi mouere, iussit eam exspoliari, et nudam ad lupanar duci sub uoce preconia dicentis: Agnem sacrilegam uirginem, diis blasphemiam inferentem, scortum traditam lupanaribus. Statim autem ut spoliata est, crine resoluto tantam densitatem capillis eius gratia diuina concessit, ut melius eorum fimbriis uideretur quam uestibus tecta. Ingressa autem turpitudinis locum, angelum illic Domini  preparatum ita inuenit, ut circumdaret eam immenso lumine. Cumque se in oratione Domino substrauisset, apparuit ante oculos eius stola candidissima, et apprehendens eam induit se; erat autem ad mensuram corpusculi eius indumentum nimio candore conspicuum. Interea prefecti filius uenit ad locum, credens se ludibrium exercere: et audacter ingressus, uidit tantum lumen circa eam; sed quia non dedit honorem Domino, cecidit in faciem suam, et prefocatus a diabolo exspirauit. Hunc tamen uirgo post paululum orando resuscitauit, qui egressus foras, cepit clamare: Unus Deus in celo, et in terra, et in mari, qui est Deus Christianorum: nam omnia templa uana sunt; dii qui coluntur uani  sunt, et penitus nec sibi possunt aliquid nec aliis prestare. Prefectus autem uidens tanta mirabilia, obstupuit; sed ueritus proscriptionem, si contra pontifices templorum ageret, qui seditionem populorum concitauerant, et Agnetem contra sententias suas defensaret uicarium ad seditionem populi iudicem derelinquit. Ipse autem tristis abscessit, quod eam non potuit post resurrectionem filii sui liberare. uicarius uero Aspasius nomine iussit in conspectu omnium ignem copiosum incendi, et in medio eam precepit flammarum iactari. Quod dum fuisset impletum, statim in duas partes dimise flamme hinc atque illinc seditiosum populum exurebant. Beata autem Agnes expandens manus suas, in medio ignis orationem fudit ad Dominum. Completa  oratione ita omnis ignis exstinctus est, ut nec tepor quidem incendii remansisset. Tunc Aspasius seditionem populi, qui hoc non uirtutibus diuinis sed maleficiis reputabant, minime ferens, in gutture eius gladium mergi precepit: atque hoc exitu sanguinis sui rubore perfusam, Christus sibi sponsam et martyrem consecrauit; parentes uero eius cum gaudio abstulerunt corpus eius, et posuerunt illud in predio suo, non longe ab Urbe, uia Numentana XI Kal. Febr. ubi basilicam post aliquot annos, petente Constantia filia, Constantinus Augustus construxit. Fuerat enim ab obsessis uulneribus eadem regina et uirgo, ad sepulcrum Agnetis sanata, ibique Mausoleum sibi ipsa constituit. Passa est autem beata Agnes sub prefecto urbis Symphronio, uicario  eiusdem urbis Aspasio.



A. NONIS FEBRUARII .

Sancte Agathe uirginis et martyris, in Sicilia ciuitate Catane sub Quinctiano proconsule, imperatore Decio: qui consularis uir Quinctianus cupiens multifaria intentione ad eam pertingere, quod esset nobilissimis orta natalibus, fecit eam arctari, et cuidam matrone tradi nomine Aphrodosie, que habebat nouem filias turpissimas, ut mutaret animum eius. Que uidens mentem eius immobilem, post triginta dies abiit ad Quinctianum, et dixit ei: Facilius possunt saxa molliri et ferrum in plumbi mollitiem uerti, quam ab intentione Christiana mens istius puelle reuocetur. Iussit igitur eam Quinctianus  ad secretarium suum adduci, et sedens pro tribunali, beatissimam Agathen interrogat: Cuius conditionis es? Agatha respondit: Non solum ingenua, sed et spectabilis genere, ut omnis parentela mea testatur. Cui dixit Quinctianus: Et si ingenua probaris et nobilis, cur moribus seruilem personam te habere ostendis? Cui beata Agatha inquit: Ancilla Christi sum, ideo me seruilem habere ostendo personam. Cumque in confessione Christi fortissime, que fidei sunt, prosequeretur, iussit eam Quinctianus alapis cedi; deinde Constantius Christum predicantem iussit ad carcerem trahi. Agatha autem letissima et glorianter carcerem introiuit, et quasi ad epulas inuitata, ita gaudens agonem suum Domino  precibus commendabat. Sequenti die iterum aspectibus iudicis presentatur, quam iussit in equulco ingenti suspendi et torqueri. Tunc post alia Agatha iudici respondit: Sicut qui uidet, quem diu desiderabat; aut sicut qui inuenit thesauros multos, ita et ego delector in his penis corporalibus posita. Non enim potest triticum in horreo reponi, nisi theca eius fortiter fuerit conculcata, et redacta in paleas. Ita et anima mea non potest in paradisum Dei cum palma intrare martyrii, nisi diligenter feceris corpus meum a carnificibus attrectari. Iussa est deinde in mamilla torqueri, quam diu tortam fecit impius iudex abscindi. Recipitur beata uirgo iterum in carcerem, ubi neque aqua ministraretur ei: et ecce circa noctem mediam uenit quidam senex, qui se  medicum esse commemorabat, ferens diuersa medicamenta, quem antecedebat puer luminis portitor, qui inter alia uirgini dixit: Consideraui, inquit, et uidi, quia potest salutem tua mamilla suscipere. Cumque illa uerbis senis non preberet assensum, putans quod uellet carnalem adhibere sibi medicinam, dixissetque seni inter alias: Habeo Saluatorem Dominum Christum Iesum, qui uerbo curat omnia, et sermo eius solus restaurat uniuersa; subridens senior: Et me, inquit, ipse misit ad te; nam et ego apostolus eius sum, et in nomine eius scias te esse saluatam; et sic ab oculis eius sublatus est. Post quatuor dies reducta iterum ad Quinctianum est, qui testas acutas et carbones iussit spargi, et nudo corpore eam supra uolutari: et ecce subito totus ille locus  commotus est, et pars parietis cecidit et oppressit duos, consiliarum iudicis, et amicum eius. Quinctianus igitur fugiens, quia ex uno latere terre motum, ex alio latere seditionem populi formidabat, iterum iussit eam in carcerem recipi; que ingressa expandit manus suas ad Dominum et dixit: Domine, qui me creasti, et custodisti ab infantia mea, et fecisti me iuuentute uiriliter agere, qui tulisti a me amorem seculi, qui corpus meum a pollutione separasti, qui fecisti me uincere tormenta carnificis, ferrum, ignem, et uincula; qui mihi inter tormenta uirtutem patientie contulisti: deprecor ut accipias spiritum meum modo quia tempus est, ut me iubeas istud seculum derelinquere, et ad tuam misericordiam peruenire. Hec dicens beatum celo misit spiritum: cuius  sacrum corpus auferentes Christiani populi, posuerunt conditum aromatibus in sepulcro nouo. Cum autem collocaretur, uenit quidam iuuenis sericis uestibus indutus, quem sequebantur amplius quam centum pueri albati et pulchri, et introiuit ad locum ubi condebatur corpus sancte uirginis, et posuit tabulam breuem marmoream ubi scriptum est: Mentem sanctam et spontaneam, honorem Dei, et patrie liberationem: et tandiu ibi stetit idem iuuenis, donec sepulcrum cum diligentia clauderetur, et abscedens non est ulterius uisus in tota prouincia Siculorum. Unde non dubitandum quod angelus fuerit. Passa est autem beata Agatha Non. Febr. Quinctianus post hec iter arripuit ut facultates beate  Agathe inuestigaret et ut teneret omnes de parentela eius, qui Dei iudicio in medio flumine interiit.



G. uIII KAL. IULII .

Natiuitas beati Ioannis Baptiste precursoris Domini, Zacarie et Elizabeth filii, qui Spiritu sancto repletus adhuc in utero matris sue, et antequam exiret inde, sanctificatus, usque ad diem ostensionis sue ad Isrel, confortatus Spiritu agebat in desertis, uestitus pilis camelorum, habens zonam pelliceam circa lumbos suos, esca autem eius erat locusta et mel siluestre . Tricesimo etatis anno imperii Tiberii Cesaris, cum procurator esset in Iudea Pilatus, iamque regnum Iudeorum in quatuor principatus esset diuisum, uenit in omnem regionem Iordanis predicans baptismum penitentie, in remissionem  peccatorum .



C. Iu KAL. SEPTEMBRIS .

Passio et decollatio uel potius inuentio capitis eiusdem beatissimi Ioannis Baptiste, quem Herodes tetrarcha, ut euangeliste referunt, tenens ligauit in carcere, propter Herodiadem uxorem fratris sui Philippi, quia duxerat eam: dicebat enim illi Ioannes: Non licet tibi habere uxorem fratris tui . Hac de causa insidiabatur illi Herodias, et querebat occidere eum, et non poterat. Herodes autem metuebat Ioannem, sciens eum uirum iustum et sanctum esse. Sed cum Herodes ipse diem natalis sui ageret, filia Herodiadis saltante in medio, seuiente matre, inter delicias et lasciuias conuiuantium, temere ab Herode iuratur, et impie quod iuratur,  in nece prophete impletur. Non enim poterat seueritas equo animo tolerare, quod homo Dei monebat, quia uicerat regem libido. uinctus autem erat sanctus Baptista in Arabia, castello Macheronta. Misso itaque speculatore, decollatus est in carcere, et allatum est caput eius in disco, puelleque datum. Quod audientes discipuli eius, uenerunt et tulerunt corpus eius, et posuerunt illud in monumento apud Sebasten, urbem Palestine, que quondam Samaria dicta est: ubi per aliquot annos iacuit usque ad tempora Iuliani impiissimi Cesaris. Qui cum Christianis esset infestissimus, pagani apud Sebasten sepulcrum eiusdem Ioannis Baptiste inuadunt, ossa dispergunt; eadem rursum collecta et cremata, latius dispergunt: sed Dei prouidentia adfuere quidam  ex Hierosolymis monachi, qui misti colligentibus, queque ipsi poterant, ablata ad patrem suum Philippum pertulere. Ille confestim hec  ad pontificem maximum tunc Athanasium per Iulianum diaconum suum mittit: que ille suscepta, paucis arbitris sub cauato sacrarii pariete inclusa, prophetico spiritu profutura generationi postere conseruauit. Cuius presagium sub Theodosio principe, per Theophilum eiusdem urbis episcopum completur. Qui destructo Serapis sepulcro, sancti Ioannis ibidem consecrauit ecclesiam. Porro caput suum duobus monachis Orientalibus, qui causa orationis uenerant Hierosolymam, idem beatus Ioannes iuxta  Herodis quondam regis habitaculum reuelauit: [a 3Kb] quod deinceps Emesam Phenicie urbem perlatum, et digno honore cultum est.



A. uIII IDUS OCTOBRIS .

Natalis beatissimi senis Simeonis, de quo beatus Lucas euangelista refert: Et ecce homo erat in Ierusalem, cui nomen Simeon, et homo iste iustus et timoratus, exspectans consolationem Isrel, et Spiritus sanctus erat in eo. Responsum autem accepit ab Spiritu sancto non uisurum se mortem, nisi prius uideret Christum Domini. Et uenit in Spiritu in templum. Et cum inducerent puerum Iesum parentes eius ut facerent secundum consuetudinem legis pro eo, et ipse accepit eum in manibus, et benedixit Deum, et  dixit: Nunc dimittis seruum tuum, Domine, secundum uerbum tuum in pace .



F. KAL. SEPTEMBRIS .

Natalis beatissime Anne prophetisse, filie Phanuel, de tribu Aser, cuius sanctitatem Euangelicus sermo prodit: Hec processerat in diebus multis, et uixerat cum uiro suo annis septem uirginitate sua: et hec uidua usque ad annos octoginta quatuor: que non decedebat de templo, ieiuniis et orationibus seruiens nocte ac die .



F. uI IDUS SEPTEMBRIS .

Natalis beatissime Dei Genitricis Marie perpetue uirginis, quam Spiritus sanctus custodiuit, et electam sanctificauit, ut ex illius utero nasceretur homo  Deus altissimus. Ad quam missus est angelus Gabriel a Domino in ciuitatem Galilee, cui nomen Nazareth, cum esset desponsata uiro Ioseph de domo Dauid. Et ingressus angelus euangelizauit eam, et dixit: Aue, gratia plena, Dominus tecum, benedicta tu inter mulieres . Ipsa autem ut uidit eum, mota est introitu eius, et erat cogitans quod sic benedixisset eam. Et ait ei angelus: Ne timeas, Maria, inuenisti enim gratiam apud Deum: et ecce concipies in utero, et paries filium, et uocabis nomen eius Iesum . Que tanto nuntio clarificata, Spiritu sancto fecundata, ab illo, qui de illa sumere carnem dignatus est, pre hominibus sublimata manet in eternum, uenerabiliter benedicta. Cuius dormitionem XuIII Kalend. Septembr. omnis celebrat  Ecclesia: cuius et sacrum corpus non inuenitur supra terram: sic nec beati Moysi sepulcrum, quem sacra Scriptura dicit a Domino sepultum. Tamen pia mater Ecclesia, que suis obseruationibus integerrima fide fundata consistit, eius uenerabilem memoriam sic festiuam agit, ut pro conditione carnis eam migrasse non dubitet. Ubi autem uenerabile Spiritus sancti templum illud, id est caro ipsius beatissime uirginis Marie diuino nutu et consilio occultatum sit, magis elegit sobrietas Ecclesie cum pietate nescire, quam aliquid friuolum et apocryphum inde tenendo docere. Sufficiunt enim ei ad sanctitatem et uitam uirginis et Matris Domini commendandam euangelistarum testimonia, nec de ea querere ultra necessarium putat.





INCIPIT MARTYROLOGIUM.



MENSIS DECEMBER.



A. IX KALEND. IANUARII. uigilia Natiuitatis Domini.


 Eodem die apud Antiochiam Syrie, natalis sanctarum uirginum quadraginta, que persecutione Deciana  per diuersa tormenta martyrium consummauerunt.

Eodem die, apud Spoletum ciuitatem Tuscie, natale sancti Gregorii martyris et presbyteri, temporibus Diocletiani et Maximiani imperatorum, sub iudice Flacco. Quem ad se adductum ita Flaccus aggreditur: Tu rebellis es deorum, et principum contemptor? Cui beatus Gregorius respondit: Si uere uis scire, ab infantia mea nunquam a Deo meo recessi, qui me ex limo terre formauit. Cumque perseuerantissimus in fide confessionis maneret, fustibus nodosis dorsum eius uerberatum rumpitur: regyratus uenter eius dissipatur. Inde ligatus manus et pedes, in craticula superponitur, lignis suppositis. Et continuo terremotu cecidit una regio in ciuitate Spoletana, et oppressit plusquam trecentos  homines idolis seruientes. Post ferro constrictus, sub custodia militum in carcere retruditur, ubi angelica uisitatione consolatur. Eductus e carcere, cardis ferreis in genibus percutitur. Sed et ardentibus lampadibus latera eius sunt incensa, dicente beato martyre impio iudici: Si totum corpus meum perdas, presto est mihi medicus Dominus iehsu Christus, qui me sanat et corroborat. Tunc Flaccus iussit Tyrcano cuidam, ut beatum Gregorium tractum in amphitheatro decollaret. Quo facto, iussit Tyrcanus feras terribiles dimitti, ut corpus sancti martyris absorberent: sed nulla earum corpus sanctum attigit. Quedam autem mulier, Abundantia nomine, petiuit corpus martyris: sed quia non potuit obtinere aliter, datis triginta quinque aureis Tyrcano,  corpus recepit et, ut decuit, martyrem sepeliuit iuxta pontem lapideum, et riuum qui Sanguinarius appellatur ad muros ciuitatis, nono die Kalendar. Ianuar.



B. uIII KALENDAS IANUARII. 

iehsu Christus Filius Dei in Bethleem Iude nascitur, anno Cesaris Augusti quadragesimo secundo, Olympiadis centesime nonagesime tertie, ab Urbe condita anno septingentesimo quinquagesimo secundo: compressis cunctarum per orbem terre gentium motibus, et firmissima uerissimaque pace, ordinatione Dei a Cesare Augusto composita: quando Quirinus ex consilio senatus Iudeam missus, census hominum possessionumque describebat, sextamque  mundi etatem suo piissimo consecrauit aduentu idem Dominus noster iehsu Christus.

Eodem die, natalis sancte Anastasie, que tempore Diocletiani, primo diram et immitem custodiam a uiro suo Publio perpessa est: in qua tamen a Chrysogono confessore Christi multum consolata et confortata est. Deinde a prefecto Illyrici in grauissima eque atque diutina custodia macerata est. In qua duobus mensibus refecta est celestibus escis, per sanctam Theodoten, que martyrium prius passa est. Deinde naui imposita cum ducentis uiris, et quingentis feminis, ut demergeretur in mare, perlata  est ad insulas Palmarias: ubi per manus, et pedes extensa, et ligata ad palos fixos, circa media eius ignis accensus est, in quo matyrium consummauit. Et omnes qui cum illa uenerant, uariis interfectionibus martyrium celebrarunt. Inter quos omnes, unus erat Eutichianus nomine, innocentissime nature: qui sublatis sibi  omnibus facultatibus, tacuit, nichil cogitans, nichilque metuens, nisi hoc, ne facultates ac diuitias fidei perderet. Quotiescunque denique fuisset auditus, quotiescunque interrogatus, nichil aliud dicebat: Christum mihi non tollet, etiam qui caput abstulerit. Tunc Apollonia Christiana matrona, tollens corpus beate Anastasie, exosculabatur, et aromatibus condiens, dignisque linteaminibus obuoluens, intra uiridarium  domus sue fabricata basilica, ut decuit martyrem, sepeliuit.

Ipso die Rome in cemeterio Aproniani, passio sancte Eugenie uirginis, que tempore Gallieni imperatoris, post multa uirtutum insignia, et sacros uirginum choros, quas Christo Domino aggregauerat, sub Nicetio urbis prefecto alligata saxo, et precipitata in Tiberim mergi non potuit. Inde thermis ignitis inclusa, illesa reperta est. Nouissime in custodia gladio iugulatur: et sublatum est corpus ab affinibus eius Christianis, et positum non longe ab Urbe, uia Latina, in predio eius proprio, ubi multorum ipsa sepelierat membra.



C. uII KAL. IANUARII. 

 [a 1Kb] Natale sancti Stephani protomartyris, non longe post ascensionem Domini passi, eodem scilicet anno passionis Christi.

Eodem die Zosimi pape, qui sedit Rome anno uno. Hic constituit, ut diaconi leuam tegerent palliis: et precenit ut nullus clericus poculum in publico propinaret, nisi tantum in cellis fidelium et clericorum,



D. uI KAL. IANUARII. 

[b 1Kb] Natalis sancti Ioannis apostoli et euangeliste, dilecti Domini, qui obiit anno 68 post ascensionem Domini, etatis autem sue nonagesimo nono, Ephesi.

Rome, sancti Dionysii pape, qui sedit in episcopatu  annos sex, sepultus uia Appia in cemeterio Calixti. Hic ecclesias presbyteris dedit, et parochias diecesis dedit atque constituit.



E. u KAL. IANUARII. 

. Bethleem, natale sanctorum Innocentum; quos Herodes, cum Christi natiuitatem Magorum indicio cognouisset, trigesimo quinto anno regni sui interfici iussit : qui anno trigesimo sexto morbo intercutis aque, et scatentibus toto corpore uermibus, miserabiliter et digne moritur.



F. Iu KAL. IANUARII. 


[a 1Kb] Dauid regis.

Item apud Arelatem, natalis sancti Trophimi, episcopi et confessoris, discipuli apostolorum Petri et Pauli.

Eodem die, sancti Crescentis, apostoli Pauli discipuli, uiennensis Ecclesie primi doctoris .



G. III KAL. IANUARII. 

Apud Spoletum, passio S. Sabini episcopi, Exuperantii et Marcelli diaconorum, et uenustiani cum uxore et filiis, sub Maximiano Augusto. Qui beatus Sabinus cum esset clarus in omnibus diuinis instructionibus, et sermone eloquentissimus, tentus est a preside Tuscie uenustiano, cum duobus diaconibus  Exuperantio et Marcello, et multis clericis. Cui uenustianus deum suum Iouem, quem habebat in cubiculo, ex lapide Coralite mire formatum in uestimentis aureis, ad adorandum obtulit. Quem beatus Sabinus in manibus acceptum, facta oratione, continuo illisit in pauimentum, et confregit. Quod factum uidens uenustianus, cum furore iussit ut preciderentur ei manus, et in conspectu eius Marcellum et Exuperantium equuleo suspendi, ac fustibus macerari, unguibusque radi latera eorum, et ignem supponi. Hoc facto, in confessione Domini spiritum emiserunt. Quorum corpora precepit iactari in fluuium, Sabinum uero episcopum in carcerem retrudi. Audiens hoc quidam piscator, et presbyter, collegit corpora sanctorum,  et sepeliuit iuxta uiam pridie Kalend. Ianuar. Serena uero, Christianissima uidua, curam habens sancti Sabini episcopi, adduxit ad eum in carcerem nepotem suum Priscianum, qui erat cecus. Tunc sanctus Sabinus truncos suos super oculos ipsius posuit, et in fide Christi oratione facta, eum illuminauit. uidentes autem illi, qui in custodia erant, miserunt se ad pedes eius, et baptizati sunt eo die numero undecim. Quod cum nuntiatum esset uenustiano presidi , misit uxorem suam, et duos filios suos, ut adducerent beatum Sabinum ad domum eius de carcere. Adducto itaque, prostrauit se ad pedes eius uenustianus  cum fletu, uxorque eius et filii, agentes penitentiam, et rogantes se baptizari. Mox baptizatus, ut de pelue leuatus est, nullum dolorem oculorum sensit. Hoc nuntiatum est Maximiano, qui iratus precipit Sabinum damnari, et ipsum uenustianum capite truncari. ueniens autem Lucius tribunus, sine auditione beatum uenustianum cum uxore et filiis necauit in ciuitate Assisinate: sanctum uero Sabinum adduxit in ciuitatem Spoletum, et tandiu precepit cedi, quousque deficeret. Cuius corpus collegit uenerabilis Serena, que iam manus eius in dolio uitreo cum aromatibus condiderat, et infra domum suam posuerat, et sepeliuit eum a ciuitate Spoletana milliario plus minus uno, sub die septimo Idus Decembris. Festiuitas tamen eius et supra nominatorum  martyrum tertio Kalendas Ianuarii agitur.



A. PRIDIE KAL. IANUARII. 

---Rome, natale sancti Siluestri episcopi et confessoris, qui post beatum Petrum tricesimus quartus sedit annos uiginti tres, menses decem, dies undecim. Cuius industria synodus preclarissima toto orbe terrarum, trecentorum decem et octo Patrum, apud Niceam urbem Bithynie celebratur, sub consulatu Constantini Augusti, et Licinii, XIII Kalendas Iulii; attamen Iulii pape tempore consummatur. Fecit autem ordinationes sex mense Decembri, presbyteros quadraginta duos, diaconos uiginti quinque, episcopos per diuersa loca sexaginta quinque. Sedit autem ex die Kalendarum Februariarum  usque in diem Kalendarum Ianuariarum. Sepultus est in cemeterio Priscille uia Salaria, milliario tertio ab urbe Roma, pridie Kalendas Ianuarii: et cessauit episcopatus eius dies quindecim. Hic constituit chrisma ab episcopo confici, et ut baptizatum liniat presbyter: et ut nullus laicus crimen audeat clerico inferre: et dalmaticis in ecclesia uti, et ut pallio linostimo leua eorum tegeretur, scilicet diaconorum.

Apud Senonas, sancte Columbe uirginis, que superato igni gladio cesa est.

Item apud Senonas, natale beatorum Sabiniani et Potentiani, qui a beatis apostolis ad predicandum directi, prefatam urbem martyrii sui confessione illustrem fecerunt.



[a 4Kb] LITANIAE INDICENDAE. MENSIS IANUARIUS HABET DIES XXXI, LUNA uERO XXX.



B. KAL. IANUARII. Octaue Domini.


 Rome, natalis sancti Almachii martyris: qui iubente Alippio Urbis prefecto, cum diceret, Hodie octaue  Dominici diei sunt, cessate a superstitionibus idolorum et sacrificiis pollutis; a gladiatoribus hac de causa occisus est.

Item Rome, natale S. Martine uirginis et martyris: que cum esset sublimis genere, et patre consule nata, diues nimis rerum, quas misericorditer indigentibus erogabat, tenta ab Alexandro imperatore, iussa est sacrificare Apollini. Sed mox ut orationem fudit beata uirgo, terre motus factus est magnus, ut ciuitas concuteretur. Ac sic pars templi ipsius Apollinis destructa est, simulacrum comminutum, et multitudo magna cum sacerdotibus fani oppressa. Iratus ualde Alexander imperator, iussit alapis faciem eius cedi, et uncinis palpebras eius disrumpi. Carnifices autem qui ad cedendum eam deputati fuerant, deficientes,  clamare ceperunt uidere se quatuor uiros splendidos, qui eam confortarent, sibique potius penam inferrent. Inde testarum fragmentis cesa, cum inuictissima durasset, illi, quibus hoc impium officium delegatum fuerat, tandem pietate diuina circumdati lumine , crudele illico ministerium exsecrantes, crediderunt, ac Dominum uerum Christum Iesum confessi sunt. In quos accensus ualde imperator, suspensis fecit carnes eorum spathis lacerari. Deinde capitibus amputatis, seculi huius uitam finiere, decimo septimo die, mense Nouembrio: sicque felicia regna martyres Christi facti petierunt. Iterum facta Martina penis pulsatur: nam exspoliata uestibus, incisa est toto corpore ac deinde quatuor palis extensa; a duobus centurionibus  fustibus cesa. Cumque in confessione perseueraret, mutati sunt qui per uices eam cederent septem centuriones. Sed illa sibi supplicia illata forti animo risit. Inde recepta in carcerem. Inde adipibus et pinguedine superuncta, et ad imperatorem iterum adducta, et iubente eo in fanum deorum intromissa. Sed mox oratione facta ab illa, ignis de celo cecidit, et idolum in fauillam redegit; sacerdotes  templi exussit, et multitudinem populi occidit. Tunc perculsus terrore imperator, tradidit eam cuidam Iustino prefecto, ut impelleret eam ad sacrificandum. Qui mox extendi eam iussit in conto, et spathis membra eius incidi, et circa mamillas ungulis attrectari, usque dum centum et octodecim incisiones ab uncinis fierent. Sed cum adhuc ut ille sperauerat non exspirasset, deposita de conto recipitur in carcerem. Que et iterum in amphitheatrum a Iustino prefecto presentata imperatori, feris est iniecta. Sed leo immanissimus de cauea laxatus, rugiendo usque ad pedes sancte martyris peruenit, ubi statim ferocitatem deposuit, eamque nullo pacto attigit. Sed cum reduceretur in caueam, Eumenium imperatoris cognatum interfecit. Et iterum recepta est, iubente imperatore,  in carcerem. Exinde post duos dies cum iret ad sacrificandum imperator, exhibita martyr, cum fixa in Domino maneret, suspensa iterum, ungulis rasa: rasisque capillis, in quibus credebant quod magica ars consisteret, uidentes eam insuperabilem, in templo Diane tribus diebus et tribus noctibus eam includunt. Cumque precibus suis in puluerem redegisset simulacrum, educta de fano, ad ultimum gladio ferienda ab imperatore destinatur. Huiusmodi fine martyr uenerabilis celi regnum meruit.

Eodem die apud Spoletum ciuitatem Tuscie, natalis sancti Concordii martyris temporibus Antonini imperatoris. Hic ortus est Rome, cuius pater Gordianus dicebatur, sanctissima conuersatione presbyter,  de titulo pastoris, ordinatus subdiaconus a sancto Pio urbis Rome episcopo. Qui nichil aliud cum patre suo, nisi ieiuniis et orationibus die noctuque uacabat, eleemosynis pauperum semper inseruiens. Factum est, ut cum consilio patris sui apud beatum Eutychen, qui tunc morabatur in prediolo suo, uia Salaria iuxta ciuitatem habitaret, audiens famam eorum Torquatus comes Tuscie, qui uersabatur in ciuitate  Spoleti, mittens accersiuit sanctum Concordium, et dixit ei: Quo nomine uocaris? Respondit sanctus Concordius: Christianus sum. Dicit ei comes: De nomine requiro, non de Christo tuo. Sanctus Concordius respondit: Christianus sum, et Christum confiteor. Cumque impelleretur ad sacrificandum, et ille in fide Christi fortiter perduraret, iussus est fustibus cedi. Sequenti nocte uenit ad eum beatus Eutyches cum Anthimo episcopo, et rogauerunt comitem ut aliquot diebus cum eis permitteretur morari. Erat namque Anthimus episcopus amicus comitis, quique beatum uirum Concordium fecit illis diebus presbyterum. Peractis aliquibus diebus, reuocatus est beatus Concordius, et uenit ad comitem. Cui et dixit comes: Quid tractasti circa salutem tuam? Sanctus uir respondit:  Salus mea Christus est, cui quotidie sacrifico sacrificium laudis. Iratus comes, iussit eum suspendi in equuleo. Cruciatus diu, reuocatur arctatus ferro in carcerem: ubi meruit consolationem angelicam. Post tres noctes missi sunt ad eum, qui eum aut sacrificantem laxarent, aut nolentem punirent. uenientes autem missi, dixerunt ei: Aut sacrifica Ioui, aut capitalem sententiam accipies. Ferebant autem statunculam Iouis. Beatus Concordius dixit: Gratias tibi, Domine Iesu Christe. Et exspuit in faciem Iouis. Tunc unus de satellitibus euaginato gladio amputauit caput eius: atque ita in confessione Domini emisit spiritum. uenientes autem duo clerici, cum religiosis uiris, tulerunt corpus eius, et sepelierunt non longe a Spoleto, in loco ubi aque multe  emanant.

Item Rome uia Appia, corone militum triginta, has sub Diocletiano pro confessione uere fidei percipere meruerunt.

Apud Africam, natalis sancti Fulgentii, Ecclesie Ruspensis episcopi et confessoris, qui tempore uandalice persecutionis, ob catholicam fidem et eximiam doctrinam, ab Arianis multa perpessus, et diu apud Sardiniam exsilio relegatus, tandem ad Ecclesiam suam redire permissus, et uita et triumpho clarus, sancto fine quieuit, annum sui episcopatus agens uigesimum quintum, uite autem totius sexagesimum quintum.

Apud Alexandriam, sancte Euphrosyne uirginis, que orationibus patris sui Paphnutii de sterili matre  progenita, in puerili etate constituta, clam se tonderi fecit, et monasticam uitam expetiit; Smaragdi sibi nomen imponens. Post etiam in reclusione uiginti et octo annis in omni sanctitate perdurans, tacta egrotationis incommodo, et mortem sibi adesse cognoscens, manifestauit se religioso et lacrymis multoties querenti eam patri.

In territorio Lugdunensi monasterio Iurensium, S. Eugendi abbatis, cuius uirtutibus et miraculis plena refulsit.



D. Iu NONAS IANUARII. 

Natalis beati Macarii abbatis.

Et in Ponto ciuitate Tomis, trium fratrum, Argei,  Narcissi, et Marcellini pueri, qui sub Licinio inter tyrones comprehensus, cum nollet militare cesus tyrones comprehensus, cum nollet militare cesus ad mortem et diu in carcere maceratus, in mare mersus, martyrium consummauit. Corpus eius ad littus delatum, et a religiosis uiris depositum, magnis coruscat uirtutibus.



C. III NONAS IANUARII. 

. Rome, natalis sancti Anteros pape et martyris, qui uicesimus post beatum Petrum cum duodecim annis, mense uno, diebus duodecim rexisset Ecclesiam, passus est sub Maximino, et in cemeterio Calixti sepultus uia Appia. Hic gesta martyrum a notariis diligenter exquisiuit, et in ecclesia recondidit.

 Apud Parisios, sancte Genofeue uirginis, que a beato Germano Antisiodorensi episcopo Christo dicata, admirandis uirtutibus et miraculis late claruit, et usque octoginta annos in Christi seruitute consenuit.

Eodem die sancti Florentii uiennensis episcopi et martyris, octaui eiusdem urbis.



D. II NONAS IANUARII. 

 Natalis sancti Titi apostolorum discipuli.

Apud Africam, natalis sanctorum Aquilini, Gemini, Eugenii, Martiani, Quinti, Theodeti, Triphonis,  preclarissimorum martyrum, quorum gesta habentur.

Eodem die apud urbem Romam, sanctorum martyrum Prisci presbyteri, et Priscilliani clerici, atque Benedicte religiosissime femine, sub tempore Iuliani impiissimi Augusti, qui gladio martyrium compleuerunt.

Item apud urbem Romam, beate Dafrose, uxoris Fabiani martyris, que post damnationem beati uiri sui primum relegata exsilio, deinde ab impio Iuliano capite iussa est puniri.



E. NONIS IANUARII. 

 Rome natalis sancti Telesphori, qui septimus post Petrum apostolum pontifex  ordinatus, sedit annos undecim, menses tres, dies uiginti unum, illustreque martyrium duxit. Hic constituit ut sex hebdomadibus ante Pascha ieiunium celebraretur, et Natali Domini Iesu Christi nocte misse celebrarentur, et hymnus angelicus, id est, Gloria in excelsis Deo, hora sacrificii misse diceretur.

Item apud Antiochiam depositio sancti Simeonis monachi admirande uirtutis uiri, qui decimo tertio etatis anno huic seculo abrenuntians, monasterii claustra expetiit, ubi mira abstinentia uix septimo die cibum sibi indulgens, Psalterium inter quatuor menses didicit. Deinde nimia domandi corporis intentione, fune palmiceo renes sibi constringens,  duriter laniatus est. Inde in quodam puteo se recludens, et ex eo fratribus uiolenter ad monasterium reductus, clam fugiens, eremum petiit. Ubi multo commoratus tempore in columna editiori sanctitate feruens se reclusit. Ubi non modo nulli extranee mulieri, sed nec proprie matri se uidere permisit. Et usque hodie basilicam columne illius feminarum nulla egreditur. Nam quedam mulier ueste induta uirili ingredi uoluit, et mox ut limen attigit, retrorsum mortua cecidit.



F. uIII IDUS IANUARII. 

Epiphania Domini.

Eodem die passio sancte Macre uirginis, quam cum Rictiouarus preses torqueri et in ignem precipitari  iussisset, illesa permansit. Deinde mamillis abscisis, squaloreque carceris afflicta, super testas acutissimas et prunas uolutata, orans migrauit ad Dominum.



G. uII IDUS IANUARII. 

Relatio pueri Iesu ex Aegypto.

Item natalis sancti Luciani Antiochene Ecclesie presbyteri et martyris, uiri doctissimi atque eloquentissimi, qui passus est Nicomedie ob confessionem Christi persecutione Maximini, sepultusque Helenopoli Bithynie; quam urbem  in honorem eiusdem gloriosi Martyris, Constantinus imperator instaurans, ex nomine matris sue Helenopolim nuncupauit.

 Item apud Antiochiam, beati Cleri diaconi, qui ob confessionem Christi septies tortus, et in carcere diu maceratus, ad ultimum decollatus martyrium consummauit.



A. uI IDUS IANUARII. 

Apud Neapolim Campanie sancti Seuerini confessoris [a 1Kb] fratris beatissimi uictorini clarissimi uiri miraculis. Qui et ipse fratris imitator, post multarum uirtutum perpetrationem, sanctitate plenus quieuit. Sepultus in loco, ubi primum abstinentissimus, quam ad episcopatum uocaretur, conuersatus fuerat.

Beluaci. sanctorum Luciani et Messiani.



B. u. IDUS IANUARII. 


In Mauritania Cesariensi, natalis sancte Martiane uirginis et martyris.

Item die apud Antiochiam, natale sancti Iuliani martyris, et Basilisse coniugis eius. Hi itaque sanctissimo uoto casti coniuges, aliquot annos pariter uixerunt; carnem suam Christo uirginem seruantes, monasteria de rebus suis, quia erant parentibus et genere clarissimi, instituerunt, ut ad decem millia monachorum pater beatus Iulianus fieret. Basilissa uero multarum mater uirginum. Quarum multitudinem cum iam uictricem premisisset ad Dominum, ipsa conuersatione uite, et doctrine studiis probatissima,  inter uerba orationis dulcissimis suspiriis plana reddens Domino spiritum, angelorum consortio in celo coniunxit. Iulianus uero postmodum a Martiano preside requiritur, quo tempore rabies crudelitatis ad persequendum sanctos Dei sub Diocletiano et Maximiano exarserat, ad quem multitudo sacerdotum et Ecclesie Christi ministrorum confugerat propter immanitatem persecutionis. Comprehensus itaque cum hac ingenti multitudine ipse presidis audientie reseruatur; ceteri serui Dei, iussu crudelis iudicis ingenti accenso igne, eisque apposito, in quo consistebant loco consumpti sunt. Ubi ad commendandam pretiosam mortem sanctorum, tertiam, sextam, nonam psallentiam chori feruntur audiri, sed et uespertinos, et matutinos hymnos Deo  cecinere. Beatus uero Iulianus primum auditus, rigidissimis fustibus cesus est. Cumque cederetur, unus ministrorum presidi necessarius oculum amisit. Quem beato Iuliano orante illico recepit, et Christo credens statim ab insano iudice decollatur. Inde beatus Iulianus ductus ad fanum demonum, simulacra cristallina et electrina, atque diuersi generis metallo acquisita, ita comminuta atque in puluerem redacta sunt, ut quid fuerint omnino non pareret. Deinde sanctus martyr uinculis ferreis arctatus, per ciuitatem sub uoce preconis circumducitur. Cumque peruenisset ad locum, ubi filius presidis in scholis erudiebatur, puer idem Celsus nomine uidit multitudinem albatorum circa sanctum martyrem, et coronam pretiosissimis lapidibus renitentem super caput  eius. Que uisa cum suis condiscipulis narraret, subito diuinitus inspiratus proiecit uolumina magistrorum, et uestimenta quibus erat indutus, et celeri cursu peruenit ad pedes uincti martyris. Ad quod factum stupens tota pene ciuitas accurrit; cum reliquis preses et mater pueri eiulantes adueniunt. Sed cum puerum a societate beata separare non possent, cum beato Iuliano imo carceris mancipatur. Ubi diuino lumine consolati, et odore mirifico sunt respersi, ita ut milites qui eos seruabant, circiter uiginti, commoti, et stupore perculsi, Christo Domino crederent. Ad hos itaque uisitandos in carcerem fratres septem una cum Antonino presbytero uenerunt, officioque sancti Antonini presbyteri, tam puer quam uiginti milites baptizati sunt. Quod audiens  preses, septem fratres diu custodia maceratos, ad ultimum tradi igni precepit, porro milites gladio trucidari; sicque martyrium uictores consummauerunt. Sanctum uero Iulianum atque Celsum puerum, sanctumque Antoninum presbyterum sibi presentatos, necnon et Anastasium, quem beatus Iulianus a morte suscitatum participem gratie Christi fecerat, in cuppas pice et adipe feruentes iniecit, sub quibus lignorum et sarmentorum copiam aggregari iussit. Sed beati nichil lesi sub igne, in confessione inuicti persistunt. Ducti ergo iterum sunt in custodiam. Cum puero autem mater ipsius Martionilla, ut eum mutare posset, uolens inclusa est. Sed dum cupit filium  predam fieri diabolo, ipsa predata Christo, eiusque ancilla fidelis facta baptismi gratiam recepit. Quo audito impius coniux piam Christi famulam in ima carceris trusam martyribus sociauit. Quos iterum suis conspectibus presentari fecit, et ad fanum demonum, sacerdotibus fani intro exspectantibus, ut sacrificaturi mittuntur. Sed mox sanctis orantibus templo ad solum deiecto, sacerdotum ad mille, cum paganorum multitudine, occisi sunt. Sed iterum ab irato impio preside sancti retruduntur. Qui diuina consolatione nocte sunt mirabiliter confortati. Sequenti uero luce producti sunt de custodia: [a 2Kb] oleoque infuso liciniis, manus et pedes eorum ligantur, ignisque ita supponitur. Sed cum inuicti perdurarent, Iuliano et Celso cutem capitis auferri  iubet, Antonino et Anastasio lumina effodi, Martionille equuleum parari. Hec cum illi fortissime peruicissent, feris intromissis in amphitheatrum ad deuorandum eos obiecerunt. Sed fere pedes sanctorum lingebant. Cumque omnia peruicissent, militibus eos ferire iussit. Atque tali certamine palmam adepti, regna mansura perceperunt.



C. Iu IDUS IANUARII. 

Apud Thebaidem, natalis sancti Pauli primi eremite, qui a sexto decimo etatis sue anno usque ad centesimum et tertium decimum solus in eremo permansit. Cuius animam inter apostolorum et prophetarum choros ad celum ferri ab angelis sanctus  Antonius uidit.

[b 1Kb] S. Hyginii pape, qui sedit Rome annos quatuor. Hic constituit clerum, et distribuit gradus. Sepultus in uaticano Iu Idus Ianuarii.

Apud Cyprum, beati Nicanoris, qui unus fuit de septem primis diaconibus.

[c 2Kb] Et aduentio sancti martyris Hermetis.



D. III IDUS IANUARII. 

Apud Alexandriam, natalis sanctorum confessorum, Petri, Seueri, Lucii, quorum gesta habentur.

 In Africa, natalis  sancti Saluii. In huius natali sanctus Augustinus uerbum fecit ad populum Carthaginis.



E. PRIDIE IDUS IANUARII. 

Apud Achaiam, natalis sancti Satyri martyris, ciuis Arabie, qui transiens ante quoddam idolum, cum exsufflasset illud, signans sibi frontem, statim corruit; ob quam causam decollatus est.

 Eodem die natalis sancti Arcadii martyris, genere et miraculis clari.



F. IDIBUS IANUARII. 

Rome, uia Lauicana, corone militum quadraginta, sub Gallieno imperatore.

 Pictauis, sancti Hilarii episcopi et confessoris, qui ob catholicam fidem quadriennio apud Phrygiam relegatus. Inter alias uirtutes fertur quod mortuum suscitauerit.

Apud uiennam, sancti ueri episcopi, qui presedit Ecclesie post sanctum Euantium.



G. XIX KAL. FEBRUARII. 

Apud Nolam Campanie, natale beati Felicis presbyteri. Hic a Maximo Nolane urbis episcopo presbyterii honore preditus est. Cum autem imperatorum decreta Christianos insequi precepissent, maximus pontifex iam senio pregrauatus, putans se non posse ferre supplicia, siluarum saltus adiit. Quos  dum turbidus de persecutione pererrasset, affectus fame, gelu attritus, solo corruit semiuiuus. At beatus Felix presbyter captus, et uinculis astrictus, ante presidem Draccum adductus, cum multa de portentis deorum, quod nichil essent, disputaret, eumque prefectus immolare impelleret, respondit: Inimici estis deorum uestrorum. Ad quecunque enim me deorum uestrorum templa duxeritis, hoc eis eueniet quod euenit illis ad que meum fratrem Felicem uos duxisse penituit. Sed si uultis probare uirtutem Domini mei Iesu Christi, me ad Capitolium ire iubete, ut ipsum Iouem, principem demoniorum uestrorum, ruere faciam. Mox impius iudex compressis auribus  suis, iussit eum fustibus cedi, deinde equulei tormentis applicari; inde carceri includitur, in quo non mediocribus uinculis astrictus, cochleis ac testulis suppositis extenditur. Et ecce nocte media angelus Domini, confractis catenis, scissaque trabe qua pedes eius conclusi tenebantur, ait illi: Surge et egredere, ac require sacerdotem tuum, inuentumque reduc ad urbem, et absconde, ne inedia ac fame depereat, donec desinat persecutio. Dumque beatus Felix egressus sacerdotem et episcopum suum requireret, inuenit illum solo prostratum, clausis oculis, strictisque dentibus uix spirantem. Et cum anxie requireret quid alimenti defecto seni porrigeret, ecce subito de sentibus uuam pendere miratur: de qua aliquibus granis in os confessoris Christi expressis,  paululum senior refocillatus surrexit. Quem humeris impositum Felix ad ciuitatem detulit, et sub tugurio cuiusdam uidue commendatum, alimentis pauit. Deinde captus, in exsilium deportatur beatus martyr, in monte qui uocatur Circeis, ubi lapides excidebantur, ut ipse cum damnatis pari modo lapidum cesor esset. Ubi Probi cuiusdam tribuni filiam a demonio liberauit, uxoremque eius ab hydropisi morbo curauit, ipsumque Probum cum uxore et filia, et pluribus aliis, in Christo baptizauit. Post deinde cum regressus esset, crescente persecutione, iterum mittitur persecutor ex numero apparitorum, qui beatum Felicem teneret. Quem cum sollicite requireret, et eumdem Felicem interrogaret si nosset ubi Felix presbyter lateret: Hac, inquit,  Felix parte abiit. Persecutore discedente, Felix latebram petiit. Sed nec mora, persecutor ipse subsequitur. At martyr inter parietes dirutos occulebatur, ubi in ipso primo domus introitu araneorum tele dependentes, intus neminem tunc intrasse, fidem fecerunt. Qua uisione delusus inimicus abscessit. Sic martyr ad alium locum demigrans, a muliere quadam per tres menses pastus est; cuius tamen faciem, dum iisdem latibulis celaretur, nullo modo uidit. Postmodum uero apud Nolam pontificem demoniorum ad Christum conuertens, templum Apollonis, prius demone qui responsa dabat expulso, diuina uirtute deiecit. uirtutibus itaque adeo illustris, cum uellet uniuersus populus Nolanus ut leuaretur episcopus, non consensit, sed alterum in  sede pontificali eligens, ipse post duodecim annos, quos apud Nolam cessante persecutione fecerat, Dominica die mysteriis confectis, data pace omnibus, se in pauimentum oraturus proiecit: moxque beati uiri anima de carnis ergastulo egressa, post grauia tormenta, que patienter tulerat pro Christo, felicia regna, ipse uere Felix conscendit. Sepultusque iuxta urbem in loco qui dicitur Pincis, ubi claris semper fulget uirtutibus, ab Helpidio, uenerabili et sancto presbytero. Hic etiam beatissimus martyr et confessor hereticis inuictissime restitit.

 Apud uiennam sancti Celdi episcopi 



A. XuIII KAL. FEBRUARII. 

Abacuc et Michee prophetarum, quorum corpora sub Arcadio imperatore diuina reuelatione reperta sunt.

Item beati Macarii abbatis, discipuli beati Antonini, uita et miraculis celeberrimi.

Item beati Isidori sanctitate uite, fide ac miraculis preclari.

Apud Bituricas ciuitatem, translatio Sulpitii episcopi et confessoris, qui a pueritia sacris litteris eruditus et sancte conuersationis luce conspicuus,  etiam laicus uirtutibus claruit. Post etiam corona deposita monachorum Pater exstitit; atque inde ad episcopalem prouectus cathedram, uita clarus, miraculis gloriosus quieuit.



B. XuII KAL. FEBRUARII. 

Rome uia Salaria in cemeterio Priscille, natalis sancti Marcelli pape, qui, iubente Maximino imperatore, primo fustibus cesus et a facie eius quem corripiebat expulsus est. Deinde audiens quod domum sancte Lucine, quam ipse proscriptione damnauerat, eo quod de facultatibus suis Christianis donauerit, ecclesiam faceret, et in ea missas celebraret, in media ciuitate iussit in eadem ecclesia plancas sterni ad animalia catabuli publici, et eiusdem  stabuli episcopum ad seruitium animalium deputauit cum custodia publica. Ubi etiam post multos annos seruiendo, indutus amictu cilicino, defunctus est: et conditus aromatibus a Ioanne presbytero ac a beata Lucina, sepultus in cemeterio Priscille.

Apud Arelatem, sancti Honorati episcopi, cuius uita doctrina ac miraculis illustris refulsit.



C. XuI KAL. FEBRUARII. 

In Aegypto apud Thebaidem, beati Antonii monachi, qui sine ulla scientia litterarum Scripturas diuinas, et memoriter audiendo tenuisse, et prudenter cogitando intellexisse predicatur. Multorum monachorum  Pater, uita et miraculis preclarissimus uixit. Cuius corpus sub Iustiniano imperatore diuina reuelatione repertum, Alexandriam delatum est, et in ecclesia beati Ioannis Baptiste humatum.

Apud Linguonas, natale sanctorum geminorum Speusippi, Eleusippl et Meleusippi. Qui cum essent uiginti quinque annorum, cum auia sua Leonilla, et Ionilla, et Neone, martyrio coronati sunt, tempore Aureliani imperatoris. Gemini quidem in una arbore suspensi, ligatis manibus sursum, et pedibus insum [a 2Kb] , ita extenti, ut pene putarentur ab ipsa membrorum  compage separari; et post hec in ignem precipitati, nec tamen lesi, inter uerba orationum simul migrarunt ad Dominum. Ionilla hoc uidens, confessa est se etiam esse Christianam. Et post comprehensa a turbis, ac capillis suspensa, multisque afflicta suppliciis, cum Christum negare noluisset, cum Leonilla est simul gladio perempta. Neon exceptor gestorum, et ipse Christi nomen confessus, martyrio coronatus est. Docuit autem et baptizauit geminos hos Benignus presbyter, quem misit ab Oriente beatus Polycarpus, Ioannis apostoli auditor in Galliam, cum Andochio presbytero et Thyrso diacono. Sepulti sunt autem iidem gemini in secundo milliario ab urbe Linguonum. Turbon autem, scribens uictorias confitentium Dominum, non post  multum temporis martyrium perpessus est.

Apud Bituricas, Sepultii episcopi.



D. Xu KAL. FEBRUARII 

Cathedra sancti Petri apostoli, qua primum sedit Rome.

Eodem die, natalis sancte Prisce uirginis et martyris.

Et in Ponto, natalis sanctorum martyrum Mosei et Ammonii, qui cum essent milites, primo ad metalla deputati, nouissime igni traditi sunt.



E. XIu. KAL. FEBRUARII. 

 Rome, Fabiani episcopi: qui, cum quatuordecim annos, menses undecim, ac duodecim dies Ecclesie preesset, passus est martyrium tempore Decii, et in cemeterio Calixti sepultus.

Eodem die, natale sancti Sebastiani martyris, qui  in tantum charus erat imperatoribus Diocletiano et Maximiano, ut principatum ei prime cohortis traderent. Quem Diocletianus ubi Christianum cognouit, nec a fide posse reuocari, iussit ligari in medio campo, quasi signum ad sagittam, et sagittari a militibus. Qui cum sagittis plenus staret quasi hericius, putantes eum mortuum, abierunt. Nocte autem ueniens quedam mulier nomine Hirene tollere corpus, inuenit eum uiuentem, et adduxit in domum suam, et curam eius egit; qui ubi conualuit, multos in fide confortauit. Nec mora, ipsis imperatoribus apparens, hos, prout digni erant, corripuit. Tunc iussit eum Diocletianus in hippodromum palatii duci, et fustigari donec deficeret; quem mortuum in maximam cloacam miserunt. Sed ille apparuit in somnis  sancte matrone Lucine, dicens: Iuxta circum inuenies corpus meum, pendens in unco, hoc sordes non tetigerunt; dum leuaueris, perduc ad Catacumbas, et sepelies me in crypta iuxta uestigia apostolorum. Que ipsa nocte cum seruis ueniens, totum ita compleuit.

Eodem die, Rome natalis sanctorum martyrum Marii et Marthe, cum filiis suis, Audifax et Abacuc  nobilium de Persida, qui ad orationem uenerant Romam tempore Claudii principis; e quibus post toleratos fustes, equuleum, ignes, ungues, manuum precisionem, Martha in Nympha necata, ceteri decollati, et cetera corpora eorum sunt omnia incensa et dissipata



G. XII KAL. FEBRUARII. 

[a 1Kb] Rome natalis sancte Agnetis uirginis et martyris, que sub prefecto Urbis Symphronio, ignibus iniecta, sed his per orationem ipsius extinctis, gladio percussa est.

Item apud Athenas, beati Publii episcopi, ob Christi martyrium coronati.

In Hispaniis, ciuitate Tarracona, natalis sanctorum  martyrum Fructuosi episcopi, Augurii et Eulogii diaconorum, qui, tempore Gallieni, sub Aemiliano preside, primo in carcerem trusi, deinde flammis iniecti, exustis uinculis, manibus in modum crucis expansis, orantes ut urerentur, obtinuerunt. Et mox unus e fratribus, et filia presidis que astabat, uiderunt animas sanctorum celum conscendere coronatas.

Apud Trecas, passio sancti Patrocli martyris.



A. XI KAL. FEBRUARII. 

In Hispaniis, natale sancti uincentii diaconi et martyris, qui cum sancto ualerio episcopo suo a Cesaraugusta ciuitate ualentiam usque grauibus nexus catenis, iubente Daciano, perductus est; ibique  fame et squalore carceris diu maceratus, tormentis equulei et ungularum horrenda laceratione uexatus, a grabato etiam ferreo diutissime ustulatus, aruine guttis, et crepitanti sale respersus est. Post hoc in teterrimo carcere missus est, diuaricatisque in neruo cruribus, super acutissima testarum fragmenta proiectus est. Ubi nocte lux ingens apparuit, et uirtute Dei solutus martyr, inter angelos, a quibus uisitari meruit, hymnum canebat, ita ut ipse custos carceris crederet Christo. Mane autem facto, cum iussisset eum Dacianus in lecto mollissimo reclinari, ut aliquantulum recreatus acrius denuo torqueretur, infatigabilem spiritum Christo reddidit. Tunc Dacianus corpus eius in campum proiici, et feris atque auibus  iussit exponi. Sed mox coruus diuinitus ad custodiam eius datus, non solum alias aues arcebat, sed mox et immanem lupum a sancto corpore repulit. Quod cum Daciano nuntiatum esset, iussit eum insutum culeo, in profundum maris cum grauissimo saxi pondere immergi. Sed prius uirtute Dei super undas innatans ad littus delatus et arenis conditus est, quam remiges portum tangere potuissent. Inde autem cum se sanctus martyr cuidam fideli anui reuelasset, cessante persecutionis rabie, a Christianis reuerenter sublatus, et in basilica conditus est.

 Ad aquas Saluias natale sancti Anastasii martyris et monachi de Perside, qui post plurima tormenta carceris, uerberum et uinculorum, que in Cesarea Palestine perpessus fuerat, a Persis postremo in Perside multa pena affectus, atque ad ultimum decollatus est a rege eorum Chosre cum aliis septuaginta. Reliquie corporis eius primo Hierosolymis ad monasterium suum, deinde Romam delate, uenerantur in monasterio beati Pauli apostoli quod dicitur ad aquas Saluias.



B. X KAL. FEBRUARII. 

Rome, natalis sancte Emerentiane, uirginis Christi et martyris, que erat collectanea sancte Agnetis; et dum oraret ad sepulcrum eius, ac simul  orantes a gentilium lesione defenderet, lapidata est ab eis.

In Mauritania, ciuitate Neocesarea, natalis sancti Seuerini et Aquile uxoris eius, ignibus combustorum [b 1Kb] .

Apud Philippos, beati Parmene diaconi, qui unus fuit de septem diaconibus.



C. IX KAL. FEBRUARII. 

[c 1Kb] Apud Ephesum, natalis sancti Timothei apostoli.

Apud Antiochiam, sancti Babyle episcopi, qui persecutione Decii posteaquam frequenter passionibus suis et cruciatibus glorificauerat Dominum,  gloriose uite finem sortitus est in uinculis. De quo in decimo ecclesiastice Historie libro grande narratur miraculum. Nam cum Iulianus imperator, ad idolorum cultum conuersus, quodam tempore, Daphnis in suburbio Antiochie, iuxta fontem Castalium litaret Apollini, et nulla ex his que requirebat responsa susciperet, causasque silentii percontaretur a sacerdotibus, responderunt demones, Babyle martyris sepulcrum prope assistere, et ideo responsa non reddi. Tunc ille uenire Galileos  et auferre martyris sepulcrum iubet. Mox igitur Christiani conuenientes, magna exsultatione succincti, sustulerunt arcam martyris, psallentes in auribus profani principis, per sex millia passuum summis  uocibus et cum exsultatione dicentes: Confundantur omnes qui adorant sculptilia, et gloriantur in simulacris suis .

Item in Neocesarea ciuitate, natalis sanctorum martyrum Mardonii, Musonii, Eugenii et Metelli, qui omnes igni traditi sunt, et reliquie eorum in Axum fluuium disperse.



D. uIII KAL. FEBRUARII. 

Conuersio sancti Pauli .

Eodem die, natalis sancti Ananie apud Damascum, qui beatum Paulum baptizauit.

 Apud Gabalensem ciuitatem, sancti Seueriani episcopi mirande sanctitatis et doctrine uiri.

Item natalis sancti Preiecti Aruernensis episcopi.



E. uII KAL. FEBRUARII. 

[a 1Kb] Apud Smyrnam, natalis sancti Polycarpi episcopi, qui, beati Ioannis apostoli discipulus, et ab eo Smyrne episcopus ordinatus, totius Asie princeps fuit. Postea uero regnante Marco Antonino, et Lucio Aurelio Commodo, quarta post Neronem persecutione, Smyrne sedente proconsule, et uniuerso populo in se acclamationibus incitato, primum compellentibus et deprecantibus eum suis, ad uicinum locum semel et iterum succedit. Deinde comprehensus  ab inquisitoribus, apponi eis mensam iubet, atque eis epulas largius ministrari. Hore unius spatio ab eis orationis gratia impetrato, instante hora progreditur. Cumque interrogaretur a proconsule, si ipse esset Polycarpus, se esse confitetur. Ergo, inquit, habeto etatis tue reuerentiam, et parcens ultime senectuti tue, iura fortunam Cesaris gerens de prioribus penitudinem, et conclama sacrilegos. Tunc Polycarpus toruo uultu ad populum qui in stadio residebat aspiciens, eleuata ad celum dextera, cum gemitu proclamauit, et dixit: Tolle sacrilegos. Sed insistente proconsule, et dicente: Iura fortunam Cesaris, et dic in Christum conuicia, et ego dimitto te. Polycarpus ad hec dixit: Octoginta et  sex annis seruio ei, et nichil me lesit unquam: quomodo possum blasphemare Regem meum, qui salutem mihi dedit? Cumque rursus uehementius urgeretur, ut fortunam Cesaris iuraret, ait: Si hanc iactantiam queritis, ut ego fortunam Cesaris iurem, et quis sim ignorare te simulas, cum omni libertate audi a me, quia Christianus sum. Replebatur igitur confidentia simul et letitia, ita ut alacritatem uultus eius, responsionumque constantiam proconsul maximo stupore miraretur. Misso igitur curione ad populum, iubet uoce magna protestari Polycarpum tertio confessum Christianum se esse. Quo audito, uniuersa multitudo, tam gentilium quam Iudeorum Smyrnensis ciuitatis, cum ingenti furore acclamabat: Hic est totius Asie doctor, et pater  Christianorum, nostrorum autem subuersor deorum. Ipse est qui multos docet ne immolent, neue adorent deos. Omnesque pariter conclamabant, ut Polycarpus uiuus arderet. Oportebat enim uisionem eius impleri. uiderat siquidem in uisione, quod ceruical  capitis sui flammis consumeretur. Que cum dicto citius gererentur, ipsis populis ligna, uel de balneis, uel de publicis quibusque locis, et sarmenta congregantibus, precipue Iudeis ardentius ad hec ex more feruentibus, cum omni uelocitate exstructus est rogus. Tunc depositis senior indumentis, ac zona resoluta, calceamenta quoque de pedibus tentabat educere, que nunquam nisi a religiosis quibusque, fide et deuotione semetipsos inuicem preuenientibus, resolui consueuerant. Ita namque in omni reliqua uita sua uenerabiliter etiam ab omnibus colebatur. Ut ergo expedita sunt que ad ignem pertinebant, cum eum uellent rogo impositum, etiam clauis affigere, ait: Sinite me; qui enim dedit mihi ignis ferre supplicium, dabit ut et  sine clauorum affixione, flammas immobiliter perferam. Tunc illi omissis clauis, solis usi sunt uinculis, quibus post tergum manibus reuinctis, uelut electus aries, et ex magno grege assumptus, acceptabile holocaustum omnipotenti oblatus est Deo. Orationemque ut compleuit subiiciunt ignem homines ignis eterni. Cumque flamma ingens reluxisset, uiderunt miracula omnes quibus ea Deus uidere concessit. Flamma etenim in modum camere, curuata specie, quasi uelum nauis uento sinuatum supra corpus martyris stetit. Quod corpus in medio positum non erat ut caro ardens, sed tanquam si aurum aut argentum in fornace candesceret. Tunc preterea odorem naribus circumstantes hauserunt, tanquam incensi, uel pretiosissimi unguenti. Ad ultimum uidentes  scelerum ministri, corpus igni non posse consumi, [b 130Kb] iusserunt propius accedere confectores et corpus, cui ignis cesserat, mucrone transfodere. Quo facto, tam largus profusus est sanguis, ut restingueret rogum. Populus autem cum miraculi stupore discessit. Sed emulus totius boni, satis agere cepit, ut reliquias eius nemo ad sepulturam deferret, Iudeis in hoc maxime instantibus. Ubi autem uidit centurio obstinatam Iudeorum contentionem, positum in medio ipsum corpus exussit; et ita postmodum adusta ossa, pretiosissimis gemmis cariora, et omni auro probabiliora per ignem facta, a fratribus colliguntur, ac sicut conueniebat, ex more conduntur. Quo in loco, prestante Domino, solemnes aguntur celebresque conuentus. Cum eo  etiam alii duodecim ex Philadelphia uenientes, apud prefatam urbem martyrio consummati sunt.

Eodem die, sanctorum martyrum Theogenis cum aliis triginta sex, qui contemnentes temporalem mortem, coronam uite eterne adepti sunt.



F. uI KAL. FEBRUARII. 


Natalis sancti Ioannis episcopi Constantinopolitani, qui Chrysostomus appellatur.

Item beati Marii abbatis monasterii Badonensis, cuius uitam plenam uirtutibus uir illustris ac patricius Dynamius scribit.

Et apud Bethleem Iude, dormitio sancte Paule, matris Eustochii, uirginis Christi. Que cum esset ex nobilissimo senatorum genere, abrenuntians seculo, et opibus suis in pauperes erogatis, Christi consecuta est paupertatem, et apud prefatum oppidulum Dominica natiuitate gloriosum, monasterii uirginalis exstitit mater. Huius uitam uirtutibus admirandam sanctus Hieronymus scribens ,  testatur eam longo coronatam esse martyrio.



G. u KAL. FEBRUARII. 


Natali sancte Agnetis secundo.

Et in ciuitate Apollonia, Leucii, Thirsi, et Galenici martyrum, qui tempore Decii imperatoris, sub presidibus Combricio, Syluano et Baudo, diuersis tormentorum generibus excruciati; primus et ultimus abscisione capitis, medius celesti uoce euocatus, spiritum reddens, martyrium consummauerunt in Grecia.

Eodem die apud Alexandriam, beati Cyrilli episcopi, qui catholice fidei preclarissimus exstitit propugnator.

Item in monasterio Reomanensi, sancti Ioannis  presbyteri uiri Dei.



A. Iu KAL. FEBRUARII. 

Rome, natalis Papie et Mauri militum, tempore Diocletiani. Qui uidentes constantiam Saturnini et Sisinnii martyrum, conuersi sunt ad fidem, statimque iussum est a Laodicio prefecto Urbis, ut eorum ora quibus Christum confitebantur, lapidibus contunderentur, et retruderentur in carcerem, ubi baptizati erant a beato Marcello papa. Quos post duodecim  dies eductos, iussit sterni in terram, et fustibus cedi; dein leuatos de terra, plumbatis percuti donec expirarent. Quorum corpora colligens noctu Ioannes presbyter, sepeliuit uia Numentana ad Nymphas beati Petri, ubi ipse baptizabat. Scriptum est in gestis beati Marcelli pape.

Eodem die Treuiri, depositio beati ualerii episcopi discipuli sancti Petri apostoli.



B. III KAL. FEBRUARII. 

Apud Antiochiam, passio sancti Hippolyti martyris, qui Nouati schismate aliquantulum deceptus, operante gratia Christi correctus, ad caritatem Ecclesie rediit: pro qua, et in qua illustre martyrium postea consummauit.

  Hierosolymis, beatissimi Matthie episcopi de quo mira et plena fide gesta narrantur; qui multa pro Christo perpessus, ultimo in pace uitam finiuit. Hic octauus post Iacobum rexit Ecclesiam.

Item beati Alexandri. Hic Deciana persecutione, pro confessione fidei, iudiciis sistitur, et uinculis carceris traditur. Quique cum longeue etatis ueneranda canitie prefulgeret, postquam frequenter passionibus suis et cruciatibus glorificauerat Dominum, de uinculis ad tribunalia, et a tribunalibus reuocaretur ad uincula, inter ipsa uicissim sibi succedentia tormenta, bono fine quieuit.



C. PRIDIE KAL. FEBRUARII. 


Apud Alexandriam, natalis sancti Metrani martyris quem pagani correptum, iubent impia uerba proferre; quod illo recusante, omne corpus eius fustibus colliserunt, uultumque et oculos acutis calamis terebrantes, extra urbem cum cruciatibus expulerunt, ibique quod in eo supererat spiritus lapidibus eiecerunt.

Item sanctorum Saturni, Thyrsi et uictoris.

Eodem die apud Trientinam urbem, beati uirgilii episcopi et martyris.



LITANIAE INDICENDAE. MENSIS FEBRUARIUS HABET DIES XXuIII; IN BISSEXTILI uERO XXIX; LUNA, XXIX.



D. KAL. FEBRUARII. 


Apud Smyrnam, natalis sancti Pionii martyris, qui persecutione Antonini ueri, post insuperabilem responsionum constantiam, et squalorem carceris, ubi multos fratrum ad martyrii tolerantiam suis exhortationibus roborauit, ad ultimum cruciatibus multis uexatus, clauis confixus, et ardenti rogo superpositus,  beatum pro Christo finem uite sortitus est. Passi sunt cum eo et alii quindecim.

Eodem die beatus Ephrem, Edessene Ecclesie diaconi.

[a 1Kb] Eodem die apud Antiochiam, beati Ignatii, episcopi et martyris.

Item apud Scotiam, sancte Brigide uirginis, cuius uita miraculis claruit; que cum lignum altaris in  testimonium uirginitatis sue tetigisset, uiride factum est.

Eodem die sancti Pauli episcopi ciuitatis Trecassine, cuius et uita uirtutibus claruit, et mors pretiosa miraculis commendatur.



E. Iu NONAS FEBRUARII. 

Hypapante Domini.

Apud Cesaream, beatissimi Cornelii centurionis, quem beatus Petrus baptizauit; quique apud prefatam urbem, episcopi honore sublimatus, quieuit.

Eodem die Rome, sancti Aproniani [a 1Kb] martyris. Qui sub persecutione Maximiani imperatoris cum presentasset aspectibus Laodicii prefecti beatum Sisinnium diaconum eductum de carcere  et subito factam lucem de celo uidisset, uocemque pariter hausisset, tremefactus cecidit ad pedes Sisinnii dicens: Adiuro te per Christum, quem confiteris, ne tardes me baptizare, faciasque me pertingere tecum ad coronam. Quem beatus Sisinnius baptizatum ad consignandum sacro chrismate Marcello pape obtulit. Quo preses comperto, iussit eum capitalem subire sententiam. Perductus itaque uia Salaria, milliario secundo, capite truncatus, martyr uictorque decessit.



F. III NONAS FEBRUARII. 

In Africa, beati Celerini diaconi et confessoris. Et sanctorum martyrum Celerine auie eius, et Laurentini,  et Ignatii. Quorum prior patruus, sequens auunculus ipsius fuit. De quorum omnium gloriosis laudibus exstat beati Cypriani epistola, que de his inter cetera ita loquitur: Auia, inquit, eius Celerina martyrio coronata est. Item patruus eius et auunculus Laurentinus et Ignatius, in castris et ipsis quondam secularibus militantes: sed ueri et spirituales Dei milites, dum diabolum Christi confessione prosternunt, palmas Domini et coronas illustri passione meruerunt. Sacrificia pro eis semper  offerimus, quoties martyrum passiones et dies anniuersaria celebratione commemoramus, etc. Non inuenio quem beatiorem magis dicam, utrumne illos de posteritate tam clara, an hunc de origine gloriosa.



G. PRIDIE NONAS FEBRUARII. 


In ciuitate Aegypti, que appellatur Thmuis, passio beati Philee, eiusdem urbis episcopi, et Philoromi tribuni militum Romanorum: cum quibus etiam innumera fidelium multitudo ex eadem urbe, pastoris sui uestigia sequens persecutione Diocletiani, martyrio coronata est. [b 1Kb] Sedente namque pro tribunalibus seuissimo preside, offeruntur innumeri fidelium populi. Quos ille singulos per ordinem confessos se Christianos, capite plecti iubet, cumque certatim se et sponte confessione premissa, gladio subiicerent,  ille inhumanus et crudus, nec multitudinis contemplatione, nec uirtutis eorum magnanimitate permotus, duci nichilominus omnes et cedi capite iubet. uerum hi constanter et fortiter cum letitia et exsultatione mortem presentem uelut eterne uite principia rapiebant. Denique cum priores quique iugularentur, reliqui non desidie aut torpori animos indulgebant, sed psallentes et hymnos Deo canentes, locum quisque sui martyrii exspectabat, ut hec agentes, etiam extremos spiritus in Dei laudibus exhalarent. O uere mirabilis et omni ueneratione dignus grex ille beatorum, turma uirorum fortium, corona splendoris glorie Christi! Hanc sane coronam pretiosior omnium lapis, et gemma nobilior adornabat; hanc turmam preibat ductor illustrior, hunc gregem  pastor nobilior decorabat: Phileas huic nomen est, qui erat episcopus urbis ipsius. Hic nobilitatem primi generis, secundum animi uirtutem de celestibus trahebat: de terrenis uero, quantum ad seculum pertinet, primis in Romana republica honoribus fructus. Eruditione quoque liberalium litterarum, et omnibus que ad animi uirtutem pertinent exercitiis, apprime eruditus. Hic cum plurimos propinquos et consanguineos nobiles uiros in eadem urbe haberet, frequenter ad presidem ducebatur: eiusque monitis acquiescere, tot et tantis propinquis exorantibus, respectum habere uxoris et contemplationem suadebatur suscipere liberorum, neque in cepta presumptione persistere. Ast ille uelut si saxum immobile unda allideretur, garrientium dicta respuere, animos  ad celum tendere, Deum in oculis habere, parentes et propinquos sanctos martyres et apostolos ducere. Aderat tunc quidam uir agens turmam militum Romanorum, Philoromus nomine, qui cum uideret Phileam circumdatum lacrymis propinquorum, et presidis calliditate fatigari, nec tamen flecti aut infringi ullatenus posse, exclamat: Quid inaniter et superflue constantiam uiri tentatis? Quid eum, qui fidem Deo seruat infidelem uultis efficere? Quid eum cogitis negare Deum ut hominibus acquiescat? Non uidetis quod aures eius uestra uerba non audiunt, quod oculi eius uestras lacrymas non uident? Quomodo potest terrenis lacrymis flecti, cuius oculi celestem gloriam contuentur? Post hec dicta, cunctorum ira in Pholoromum uersa; unam eamdemque  sententiam, eum cum Philea subire poscunt. Quibus libenter annuens iudex, utrumque plecti capite iubet. Passi sunt hi beati martyres sub persecutione Diocletiani [c 1Kb] .



A. NONIS FEBRUARII. 

[d 1Kb] In Sicilia ciuitate Catanensium, passio sancte Agathe uirginis, sub imperatore Decio, proconsule Quinctiano, que post alapas et carcerem, post equuleum et tortiones, post mamillarum abscissionem, sed a Domino sanationem, post uolutationem in testulis  et carbonibus, tandem in carcere consummata est.

uienne, beati Auiti episcopi, cuius fide et industria atque admirabili doctrina, tempore Gundobaldi regis, ab infestatione Ariane hereseos Gallie defense sunt.



B. uIII IDUS FEBRUARII. 

Apud Cesaream Cappadocie, natalis sancte Dorothee uirginis, que sub Apricio [al. Sapricio.], prouincie ipsius preside primum equulei extensione uexata, dein palmis diutissime cesa, ad ultimum capitali sententia punita est. Cumque egrediens de pretorio duceretur ad mortem, Theophilus quidam scholasticus ait ad eam: Eia tu sponsa Christi, mitte  mihi mala de paradiso sponsi tui. Que statim promisit se esse missuram. Ubi ergo uentum est ad locum in quo iugulanda erat, paulisper oratione facta, protulit orarium suum; et uocato ad se quodam puerulo annorum sex, misit Theophilo, dicens: Dic ei, Dorothea ancilla Dei mittit tibi mala de paradiso sponsi sui Christi. Accipiens ille, et gratias agens quod petitionem eius implesset, cepit sibi faciem tergere, tantaque repente suauitate perfusus est, ita ut tota mente mutatus cum grandi exsultatione et clara uoce sepius replicaret: Benedictum nomen Domini mei Iesu Christi. Ob quam confessionem mox et ipse tentus, ac suspensus in equuleo tanta crudelitate tortus est, ut omnes circumstantes horrescerent; nouissime ceso capite martyrium consummauit.

 Eodem die, natalis sancti Antholiani, qui apud urbem Aruernam martyrio coronatus est.



C. uII IDUS FEBRUARII. 

In Britanniis ciuitate Augusta, natalis sancti Auguli episcopi et martyris.

Item sancti Moysetis uenerabilis episcopi, qui primo quidem in eremo uitam solitariam ducens, meritis ac uirtutibus et signis, que faciebat per illum Deus magnifice innotuerat. Qui postmodum petente Mauuia Saracenorum regina, episcopus gentis illius factus, fidei catholice custodiuit intemerata consortia, et gentem cui datus fuerat episcopus, ex grandi parte ad fidem Christi conuertit. Sicque perfectus in uirtutibus, in pace quieuit.



D uI IDUS FEBRUARII. 


[a 1Kb] Apud Armeniam minorem, natalis sanctorum Dionysii Aemiliani et Sebastiani.

Eodem die, apud Alexandriam, natalis sancte Cointhe martyris. Hanc pagani correptam ad idola perducentes, adorare cogebant. Que cum illa exsecrans recusaret, uincula pedibus eius innectentes, et per plateas totius ciuitatis eam trahentes, horrendo supplicio discerpserunt.



E. u IDUS FEBRUARII. 

[b 1Kb] Alexandrie, sancte Apollonie uirginis; cui persecutores  omnes primum dentes excusserunt, deinde cum minarentur, constructo ac succenso rogo, eam se uiuam incensuros, nisi cum eis impia uerba proferret, illa paululum, quid ageret, intra semetipsam deliberans, repente de manibus impiorum prorupit, et in ignem quem minabantur, sponte prosiliuit.



F. Iu IDUS FEBRUARII. 

Rome, natalis sanctorum martyrum Zotici, Irene, Hyacinthi et Amantii.

Eodem die in Oriente, sancte Soteris uirginis, que grauiter et diutissime alapis cesa, cum cetera quoque penarum genera uicisset, gladio martyrium consummauit.

 Item Rome uia Lauicana, decem militum.



G. III IDUS FEBRUARII. 

Apud uiennam, sancti Symplidis episcopi, et confessoris.

Item apud Alexandriam, depositio sancte Euphrasie uirginis, que in monasterio mira uirtute abstinentie et miraculis claruit.



A. PRIDIE IDUS FEBRUARII. 

In Hispaniis ciuitate Barcinona, natalis sancte Eulalie uirginis et martyris, que passa est tempore Diocletiani imperatoris, sub prefecto Hispaniarum Daciano, quando sub eodem, apud Barcinonam sanctum  Cucuphatum, et apud Gerundam sanctum Felicem, gloriosas constat martyrii accepisse coronas. Scriptum in passione sancte Leocadie. 

In Africa, passio sancti Damiani militis.

Et in Alexandria, Modesti et Ammonii infantum.



B. IDIBUS FEBRUARII. 

Natalis S. Agabi prophete in Nouo Testamento, apud Antiochiam: de quo beatus Lucas in apostolicis Actibus ita dicit: Conuersantibus nobis Antiochie, surgens unus ex prophetis nomine Agabus, significabat per spiritum famem magnam futuram in uniuerso orbe terrarum, que facta est sub Claudio Cesare . Et iterum, cum B. Paulus Hierosolymam Pentecosten facturus pergeret, iamque Cesaream uenisset:  Commorantibus, inquit, nobis in Cesarea per dies aliquot, superuenit quidam uir a Iudea propheta, nomine Agabus, et uenit ad nos, et tollens zonam Pauli, ligans sibi manus et pedes, dixit: Hec dicit Spiritus sanctus: uirum hunc cuius est hec zona, sic alligabunt eum in Ierusalem Iudei, et tradent in manus nationum.

Item in Melitena ciuitate Armenie, natalis sancti Polyeucti martyris, qui Latine interpretatur Multum orans.



C. XuI KAL. MARTII. 

Rome, natalis S. ualentini presbyteri, qui post  multa sanitatum et doctrine insignia, fustibus cesus, et sic decollatus est, sub Claudio Cesare.

Eodem die, natalis sancti ualentini Interamnensis episcopi, qui tentus a paganis, ac uirgis cesus, et post diuturnam cedem, custodie mancipatus, cum superari non posset, medie noctis silentio eiectus de carcere, decollatus est iussu furiosi Placidi, Urbis prefecti. Tunc Proculus, Ephybus et Apollonius discipuli eius, transferentes corpus eius ad suam ecclesiam Interamne urbis, noctu sepelierunt. Ubi cum quotidianis uigiliis incubarent, tenti a gentilibus custodie sunt traditi, consulante Leontio: quos ille iussit noctis medio suis tribunalibus presentari; et cum a fide reuocari nec blandimentis nec minis possent, iussit capite cedi. Qui non longe sunt a corpore  S. ualentini sepulti.

Item apud Alexandriam, natalis sanctorum martyrum Bassi, Antonii, Protolici, qui in mare mersi sunt.

Item Cyrionis presbyteri, Moyseos, Bassiani lectoris, et Agathonis exorciste, qui omnes igne combusti sunt.

Item Dionysii et Ammonii, decollatorum.

Eodem die Rome, sanctorum martyrum uitalis, Felicule et Zenonis.



D. Xu KAL. MARTII. 

Rome, sancti Cratonis martyris [a 1Kb] , qui cum haberet filium Cheremon nomine, scholasticum, qui inciderat in egritudinem grauissimam, eumque beato  ualentino episcopo ad sanandum obtulisset, sub tali conditione, ut si puer sanaretur, ipse cum omni domo sua fieret Christianus, sanato puero, quod promiserat impleuit atque cum uxore et uniuersa domo baptizatus, non multis post diebus, martyrio est consummatus.

Et apud Sebasten ciuitatem, passio S. Blasii [ms., Blauii] episcopi, qui multorum patrator miraculorum, sub preside Agricolao, post diutinam cesionem, post carcerem, atque inde suspensionem in ligno, ubi pectinibus ferreis carnes eius disrupte sunt, post iterum teterrimum carcerem, post demersionem laci, unde superuadens saluus exiuit, iubente iniquissimo iudice, capite ad extremum cum duobus pueris truncatur, felicia regna ita cum ipsis ingressus.  Ipso autem adhuc agonizante, septem mulieres beatissime, que guttas sanguinis eius preterfluentes de beatissimis plagis corporis ipsius colligebant deprehense quod essent Christiane, post caminum ignis ubi plumbo superfuse sunt, post pectines ferreos, quibus carnes earum disrupte, post ereas tunicas excandentes, nouissime sententia data, percusse gladio, datoque pretio sanguinis, uitam mercantur eternam.

In Galliis, ciuitate uasioni [al., Wangionensi], depositio S. Quinidii episcopi, cuius mortem in conspectu  Domini pretiosam miracula crebra testantur.



E. XIu KAL. MARTII 

[b 1Kb] Natale sancti Onesimi apostoli.

Et in Cumis, natale S. Iuliane uirginis, que tempore Maximiani imperatoris, primo a suo patre Africano cesa, et grauiter cruciata, deinde et a prefecto Eolasio [Eleusio], quem sponsum habuerat, nuda uirginis cesa, et a capillis suspensa, et plumbo soluto a capite perfusa, ac rursum in carcerem recepta, ubi palam cum diabolo conflixit, et rursus euocata, rotarum tormenta, flammas ignium, ollam feruentem superauit ac decollatione capitis martyrium consummauit. Que passa est quidem in Nicomedia,  sed post paucum tempus Deo disponente in Campaniam translata.

Eodem die apud Aegyptum, Iuliani cum aliis numero quinque millibus.



F. XIII KAL. MARTII. 

In Perside, natalis beati Polychronii, Babylonie et Ctesiphontis, episcopi, qui presente Decio persecutore, os lapidibus cesus, manibus extensis, oculos ad celum eleuans, emisit spiritum. Scriptum in passione sancti Laurentii. 



G. XII KAL. MARTII. 

[c 1Kb] Hierosolymis, beati Simeonis episcopi et martyris,  qui traditur propinquus Saluatoris secundum carnem fuisse.

Eodem die sanctorum martyrum Claudii et uxoris eius Prepedigne, ac filiorum Alexandri et Cutie et fratris Claudii beati Maximi: qui cum essent preclarissimi generis, agente fratre eorum Gabinio presbytero, baptizati sunt a beato Caio pontifice Romano, et postmodum tenti sunt, iubente Diocletiano, a iudice impio Iulio. Et Claudius quidem, cum uxore sua et filiis, deportatus est in exsilium; denique incendio concremati, odoriferum sacrificium martyrii Deo reddiderunt, ac sic postmodum apud Ostiam in rheuma iactati; quorum reliquias Christiani perquisitas, iuxta ciuitatem sepelierunt.



A. XI KAL. MARTII. 


Rome, sancti Gabinii [d 1Kb] , presbyteri, patris beatissime Susanne qui a Diocletiano diu in custodia uinculis afflictus, pretiosa morte celi gaudia comparauit.



B. X KAL. MARTII. 

Apud Tyrum, que est urbs maxima Phenicis, beatorum martyrum, quorum numerum solius Dei scientia colligit: quos, iubente Diocletiano, ueturius magister militie diuersis tormentorum generibus  sibi inuicem succedentibus occidit [a 1Kb] . Primo flagris per omne corpus martyres Dei carpebantur, post hec tradebantur ad bestias, adhibebantur leones, ursi, pardi, atque omne ferarum genus; apri quoque, sed et tauri, quibus ferro et igni feritas addebatur. Statuuntur denique Dei cultores, nudatis membris, in medio arene loco, et bestie intra caueas incitate, seuioresque in semetipsis effecte, proruunt claustris, replent subito stadium, circumdant ecclesiam martyrum in medio sitam, circumeunt sepius et oblustrant; ac diuine uirtutis adesse eis custodiam sentientes, procul ab eorum corporibus abscedunt. Sed illico furor, qui reprimebatur in belluis, transit in homines: gladiis ergo peragunt quod bestiis nequiuerunt, et ut in omnibus ostenderent  se belluis esse nequiores, prohibebant etiam cadauera mandari terre, sed iubebant fluctibus dari [b 1Kb] . Horum gloriosissimam multitudinem, celique exercitum, ducebant, et incitabant ad uictoriam beatissimi Tyrannio episcopus et Syluanus episcopus, qui paruo tempore interposito [c 105Kb] , bestiarum morsibus martyrium compleuit; et Peleus atque Nilus episcopi, qui igne cum plurimis clericis consumpti sunt; Zenobius quoque uenerabilis presbyter capite cesus.

Item in Alemania beati Galli abbatis, mire sanctitatis uiri, discipuli sancti Columbani abbatis.



C. IX KAL. MARTII. 

Apud Siciliam, sanctorum martyrum septuaginta  nouem, qui sub Diocletiano per diuersa tormenta, confessionis sue coronam, a Christo sibi paratam, percipere meruerunt.



D. uIII KAL. MARTII. 

Apud Antiocham Cathedra sancti Petri.

Eodem die apud Alexandriam S. Abilii episcopi, qui post beatum Marcum secundus episcopus, tredecim annos sacerdotium ministrauit.

Apud Hieropolim, sancti Papie episcopi, auditoris S. Ioannis apostoli.

Item B. Aristionis, qui fuit unus de septuaginta duobus Christi discipulis.

uienne S. Paschasii confessoris atque pontificis,  admirande sanctitatis.



E. uII KAL. MARTII. 

Apud Syrmium, B. Syreni [al. Syneri] monachi, qui cum tempore Maximiani imperatoris, unius ex  domesticis eius exorem, hora incongrua in horto, quem ipse sibi excolebat, deambulantem, acrius increpando repulisset, iubente Maximiano tentus, et Christianum se esse confessus, capite cesus est.

Item aliorum sexaginta duorum, qui ibidem passi sunt.

Ipso die sancti Polycarpi [d 1Kb] presbyteri et confessoris, qui cum beato Sebastiano plurimos ad fidem Christi conuertit, atque ad martyrii gloriam exhortando perduxit.



F. uI KAL. MARTII. 

[e 1Kb] Natalis S. Matthie apostoli.

Et inuentio capitis Precursoris, tempore Martiani principis, quando isdem precursor duobus monachis,  ubi idem caput eius celatum iaceret, reuelauit. Constat autem quia imminente festiuitate Paschali fuerit, sicut in Euangelio apparet, decollatus; et anno post hunc sequente, cum denuo tempus Paschale rediisset, mysterium Dominice passionis esse completum. Et propterea quod [f 1Kb] in libro Sacramentorum natale Iu Kalendarum Septembrium die notatum est, et in Martyrologio, quod Eusebii et Hieronymi uocabulis insignitum est, legitur: Quarto Kalendas Septembris in Emesa ciuitate Phenicie prouincie, natale sancti Ioannis Baptiste, quo die decollatus: non specialiter ipsum diem decollationis eius sed diem potius, quo caput eius in eadem Emesa ciuitate repertum, atque in Ecclesia conditum, designat. Siquidem duo monachi Orientales uenerant adorare  Hierosolymis et loca sancta uidere. Quibus per reuelationem assistens idem Precursor Domini, precepit, ut ad Herodis quondam regis habitaculum accedentes, caput suum ibi requirerent, et inuentum digno honore reconderent. Quod ab eis inuentum et assumptum, sed non multo post culpa incurie perditum, perlatum est Emesam ab illis, et in quodam specu, in urna sub terra non pauco tempore ignobiliter reconditum, donec denuo sese suumque caput ostendit Marcello cuidam religioso presbytero, dum in eodem specu habitaret. Ex quo tempore cepit in eadem ciuitate beati precursoris decollatio ipso die, quo caput eius inuentum siue eleuatum est, celebrari.

Item apud Cesaream Cappadocie, natalis beati  Sergii martyris, cuius gesta preclarissima habentur.



G. u. KAL. MARTII. 

Apud Aegyptum, natale sanctorum uictorini, uictoris,  Nicophori, Claudiani, Dioscori, Serapionis et Papie, sub Numeriano imperatore, agente Sabino duce. Quorum primus in pilam ex robore cauam, et undique circumforatam missus, ac per singula foramina diutissime transpunctus est; cumque nimius sanguis efflueret, eductus e pila, capite cesus est. Secundus manibus ac pedibus amputatis, in eamdem pilam missus, prioris tormenta sustinuit, et nouissime gladio cesus est. Tertius cum ultro in pilam fuisset ingressus, indignatus Iudex iussit eum inde produci, et super craticulam prunis substratam aliquantisper assari et inuerti: cumque in confessione persisteret, sublatus inde, minutatim gladio concisus spiritum reddidit. Reliquorum quatuor, Claudianus et Dioscorus flammis incensi. Serapion et Papias  gladio consummati sunt.



A. Iu KAL. MARTII. 

In ciuitate Perge Pamphilie, natale beati Nestoris episcopi: qui persecutione Decii, cum diu noctuque orationi insisteret postulans ut grex Christi custodiretur, comprehensus a quodam Irenarcho, qui erat princeps curie ciuitatis, uelut aries sine malitia oblatus est presidi Pollioni. Et cum nomen Christi mira libertate et alacritate confiteretur, deos autem gentium demonia pessima esse memoraret, iussus ab eodem preside suspendi in equuleo, et crudelissime torqueri, letus psallebat, dicens: Benedicam Dominum in omni tempore, semper laus eius in ore meo . Preses uero stupens super tanta  tolerantia, et uolens eum blandis uerbis a fide reuocare, dixit ei: uis esse nobiscum, aut cum Christo tuo? Cui sanctus Nestor cum magno gaudio respondit, dicens: Cum Christo meo et eram, et sum, et ero. Tunc indignatus preses dedit aduersus eum sententiam, ut quia Iesum crucifixum sub Pontio Pilato fateretur, tanquam deuotus Deo suo illius subiret sententiam, et ligno crucifixus resolueretur a uita. Ille gratias agens Deo cum iam affixus esset patibulo, docebat assistentem populum Christianum, ut persisterent in fide et caritate Christi et libentissime compaterentur, ut et simul glorificarentur. Post hec petens omnem astantem turbam fidelium,  ut genua flectentes orarent cum ipso: cum complesset orationem, et dixissent omnes, Amen, reddidit spiritum: consummauit autem martyrium quinta Sabbati, hora tertia.

[a 1Kb] Eodem die B. Alexandri, Alexandrine ciuitatis episcopi, gloriosi senis, qui post B. Petrum, Arium presbyterum suum, heretica impietate deprauatum, et diuina ueritate reconuictum, de ecclesia eiecit: et postea inter trecentos decem et octo Patres, eumdem in Niceno concilio damnauit.



B. III KAL. MARTII. 

Apud Hispaniam, ciuitate Hispali, sancti Leandri [b 1Kb] , episcopi et confessoris, ad quem beatus Gregorius libros Moralium scribit; cuius predicatione et industria,  tota Gothorum gens per Reccaredum regem ab Ariana impietate conuersa est. Qui etiam fratrem eius Erminigildum regem, uiuente adhuc patre heretico, ab eadem Ariana heresi ad catholicam fidem correxit; atque usque ad gloriosam martyrii passionem, suis exhortationibus perduxit.

[c 1Kb] Item eodem die in Alexandria, natalis sancti Iuliani martyris, qui cum ita podagra constrictus esset, ut neque incedere neque stare posset, cum his, qui eum in sellula portabant, iudici offertur: quorum unus quidem statim negauit, alter nomine Eunus, cum Iuliano sene in Domini confessione perdurat: quique iubentur camelis impositi, per totam circumduci urbem, et flagris, hinc inde inspectante populo, laniari, usquequo finem ipsis uerberibus  sortirentur.

Item apud Lugdunum, S. Baldemeris, uiri Dei cuius sepulcrum crebris miraculis illustratur.



C. PRIDIE KAL. MARTII. 

In territorio Lugdunensi locis Iurensibus beati Romani abbatis, qui primus illic uitam eremeticam duxit, et multis uirtutibus ac miraculis clarus, plurimorum postea pater exstitit monachorum. uenerabile corpus eius situm est in finibus uesuntionum.



LITANIAE INDICENDAE. MENSIS MARTIUS HABET DIES XXXI; LUNA uERO, XXX.



D. KAL. MARTII. 

 [a 1Kb] Rome, sanctorum martyrum ducentorum sexaginta, temporibus Claudii, qui uia Salaria arenam  fodientes, damnati fuerant pro Christi nomine ; quos iussit Claudius ut in figlina foris muros porte Salarie mitterentur, et eo loco inclusi, in ciuitatis amphitheatro militum sagittis interficerentur.



E. uI NONAS MARTII. 


Rome, uia Latina, sanctorum martyrum Iouini et Basilei, qui passi sunt sub Galieno et ualeriano imperatoribus.

Eodem die, martyrum plurimorum, sub Alexandro imperatore passorum, quos diu cruciatos, impius Alexander capitali sententia in extremo damnauit.



F. u NONAS MARTII. 

Natalis sanctorum martyrum Emiterii et Cheledonii, qui primum apud Legionensem Gallecie ciuitatem milites, exsurgente persecutionis procella, pro confessione nominis Christi plurimis afflicti tormentis,  Calagurrim usque perducti, atque ubi martyrio coronati sunt. Cumque eorum capita lictor incideret, miraculum populis magnum apparuit. Nam unius annulus, orariumque alterius nube susceptum, et in celos euectum est.  uiderunt hec omnes qui aderant, et usquequo acies oculorum intendere potuit, fulgorem auri, candoremque lintei, attonito sequebantur intuitu. Scribit hec Aurelius Clemens in libro Coronarum.

Apud Cesaream Palestine, sanctorum martyrum, Marini militis, et Asterii senatoris, sub persecutione ualeriani; quorum prior, cum accusatus fuisset a commilitonibus quod Christianus esset, et interrogatus a Iudice Christianum se esse clarissima uoce  testaretur, tres illi hore ad deliberandum indulte sunt. Cumque a tribunalibus fuisset egressus, a beato Theotecno, eiusdem urbis episcopo, plurimum in fide confortatus, repetens continuo tribunal iudicis, confidentissime respondit: Obedire oportet Deo magis quam hominibus . Illico martyrii coronam capitis abscissione suscepit. Cumque prefatus Asterius capite truncatum martyris corpus subiectis humeris et substrata ueste, qua induebatur, exciperet, honorem quem martyri detulit, continuo ipse martyr accepit. Scriptum in Historia Ecclesiastica, libro septimo .



G. Iu NONAS MARTII. 

[a 1Kb] Natalis sancti Lucii pape et martyris, qui persecutione  ualeriani et Galieni, ob fidem Christi exsilio relegatus et postmodum diuino nutu ad ecclesiam suam redire permissus, martyrium capitis obtruncatione compleuit. Positus est autem uia Appia ad sanctum Sixtum. Hic precepit ut duo presbyteri et tres diaconi in omni loco episcopum non desererent, propter testimonium ecclesiasticum. Sedit autem in episcopatu annos tres, menses tres, atque dies tres.

Item Rome uia Appia, sanctorum martyrum noningentorum qui positi sunt in cemeterio ad sanctam Ceciliam.

 Eodem, die sancti Caii Palatini, in mare mersi.



A. III NONAS MARTII. 

[b 1Kb] Apud Antiochiam, passio sancti Phoce martyris: qui post multas, quas pro nomine Redemptoris est passus iniurias, qualiter de antiquo illo serpente triumphauerit, hodieque populis declaratur. Denique si in quempiam in his locis coluber morsum stringens, uenena diffuderit, exemplo qui percussus est, ut ianuam basilice martyris credens attigerit, euacuata uirtute ueneni, saluatur.

Item ipso die, sancti Eusebii Palatini, et aliorum nouem martyrum.



B. PRIDIE NONAS MARTII 

 Nicomedie, natalis sanctorum uictoris et uictorini, qui per triennium cum Claudiano, et Bassa uxore eius, tormentis afflicti, et retrusi in carcerem, ibidem uite sue cursum impleuerunt.



C. NONIS MARTII 

In Mauritania, ciuitate Tuburbitanorum, passio sanctarum Perpetue et Felicitatis martyrum, et cum eis Reuocati, Saturnini et Secunduli, quorum ultimus in carcere quieuit; reliqui omnes ad bestias traditi, sub Seuero principe, die natalis eius. Quique dum adhuc seruarentur in carcere, et Felicitas parturiret, omnium sanctorum commilitonum precibus impetratum est, ut octauo mense pareret. Iam uero  Perpetue inter alia concessum est, ut eius mens quodammodo auerteretur a corpore, in quo uacce impetum pertulit, ita ut adhuc futurum exspectaret, quod in se iam gestum esse nesciret.



D. uIII IDUS MARTII. 

[c 1Kb] Apud Carthaginem, sancti Pontii, diaconi beati Cypriani episcopi, qui usque ad diem passionis eius cum ipso exsilium sustinens, egregium uolumen uite et passionis ipsius reliquit, atque Dominum in passionibus suis semper glorificans, coronam uite promeruit.



E. uII IDUS MARTII. 

 [d 1Kb] Apud Nyssenam ciuitatem, sancti Gregorii episcopi, fratris beati Basilii Cesareensis, uiri doctissimi et eloquentia clarissimi.

Apud Barcinonam, sancti Paciani episcopi, tam uita quam sermone clari, qui optima senectute mortuus est, Theodosii principis tempore in pace.



F. uI IDUS MARTII. 

[e 1Kb] Natalis sanctorum martyrum Alexandri et Caii de Eumenia, qui apud Apamiam, persecutione Antonini ueri martyrio coronati sunt. Scribit Apollinaris  Hieropolytanus episcopus, in libro aduersum Cataphrygas.

In Perside, natalis sanctorum martyrum numero quadraginta duorum.



G. u IDUS MARTII. 

[a 1Kb] Apud Sebasten Armenie minoris, natalis quadraginta militum, tempore Licinii regis, sub preside Agricolao. Qui post uincula et carceres creberrimos, post cesas lapidibus facies, missi sunt in stagnum ubi gelu constricta corpora eorum nocte dirumpebantur. Unus autem de numero quadraginta, effectus pusillanimis, refugit ad balneum; et mox ut attigit calorem, statim resolutus reddidit spiritum. Quod  uidentes ceteri, in laudes omnipotentis Dei, sancto Spiritu confortati, eruperunt. Et circa horam tertiam noctis resplenduit uelut sol lumen feruens super eos, et glacies dissoluta est. Porro qui eos custodiebant, somno grauabantur, clauicularius tantum solus uigilabat. Qui audiens eos orantes, uidensque tantam lucem, atque glaciem solutam, respiciens unde ortum lux ipsa haberet, uidit super sanctos coronas descendentes numero triginta nouem. Cepitque cogitare secum, dicens: Quadraginta sunt, unius corona ubi est? Expergefaciens itaque reliquos custodes, proiecit uestimenta sua in facies eorum, et exsiliuit in stagnum, clamans et dicens: Christianus sum, Christianus sum. Mane autem facto impiissimi tyranni satellites inuenerunt clauicularium ipsum connumeratum martyribus, unde unus ceciderat. Cumque  uere fidelem eum comperissent, eosdem omnes tractos ad littus, baculis crura eorum confregerunt, atque ita crurifragio martyrium consummauerunt.

Nomina uero horum martyrum hec sunt: Domitianus, Eunoicus, Sisinnius, Heraclius, Alexander, Ioannes, Claudius, Athanasius, ualens, Helian, Meliton, Hecditius, Achatius, uibianus, Helius, Theodulus, Cyrillus, Flauius, Seuerianus, Cyrion, ualerius, Chudion, Sacerdon, Priscus, Eutychius, Smaragdus, Philoctimon, Aetius, Micallius, Lisimachus, Domnus, Theophilus, Euthycius, Xantius, Aggius, Leontius, Ysitus, Caius, Gorgonius, Candidus. Quorum unus Meliton nomine cum esset omnium etate iunior, et cruribus fractis adhuc superuiueret, timens  beatissima mater eius, que martyribus adstabat, ne in cruciatibus deficeret, uirili animo hortabatur eum, dicens: Fili, modicum sustine; ecce Christus ad ianuam stat adiuuans te. Cumque [b 1Kb] sanctorum corpora birotis, id est plaustris, superposita ferrent ad incendendum ministri diaboli, uidens pia mater solum filium relictum, quem ministri ad hoc reliquerant, quia sperabant eius animum posse culturis demonum  inclinari si uiueret, tollens eum super humeros suos uirili gressu sequebatur uehicula. Cumque ferretur puer, inter amplexus maternos animam celo reddidit. Perueniensque mulier ad locum ubi sanctorum corpora cremabantur, superiecit ossa ipsius super ossa martyrum, ut morte etiam et sepultura martyribus sociaretur. Combusta sunt igitur corpora eorum, et in fluuium proiecta. Sed diuina dispensatione reliquie eorum integre sunt reperte, et honore digno condite.



A. Iu IDUS MARTII. 

[c 1Kb] Rome, beatorum pontificum, Gregorii, doctoris et apostoli Anglorum, qui sedit ibi annos tredecim, menses sex, dies decem.

 [d 1Kb] Et Innocentii, qui rexit Ecclesiam annos quindecim menses duos, dies unum et uiginti.

[e 1Kb] Apud Nicomediam, beati Petri martyris, qui unus fuit ex Dorothei et Gorgonii martyrum sodalibus, qui in cubiculo regis erant. Hic iubente Diocletiano, eo quod de immensis martyris sancti nomine suppliciis liberius causaretur, in medium educitur, atque immolare compellitur. Abnuens, imperatur appendi et flagris toto corpore laniari: uidelicet ut doloris necessitate faceret, quod precipiebatur inuitus. At ille cum maneret immobilis, uisceribus iam pelle nudatis, iubetur aceto et sale perfundi. Cumque etiam id tormenti genus constanter ac fortiter tolerasset, craticula prunis subterstrata poni iubetur in medio, ibique quod reliquum fuerat in uerberibus  assumpti corporis superponi; et non ad subitum, sed sensum paulatimque succendi; quo scilicet pena protelaretur in longum. Cumque ministri scelerum, hinc modo corpus, modo inde uersantes, per membra singula penas inciperent, et supplicia renouarent, sperantes ab eo elicere se posse consensum, ille firmus in fide, et quasi in spe consumptis iam et igne resolutis carnibus suis, ultimum spiritum in fide letus exhalat. Tali Petrus  martyrio decoratus, uere Petri exstitit et fidei heres et nominis.

Item Nicomedie, natalis sanctorum Egduni presbyteri et aliorum septem, qui diebus singulis suffocati sunt ut ceteris metus incuteretur.

 Eodem die, passio sancti Maximiliani martyris.



B. III IDUS MARTII. 

Apud Nicomediam, natalis sanctorum Macedonii presbyterii, et Patritie uxoris eius, et filie Modeste.

Nicea ciuitate, sanctorum martyrum Theusete et Horris filii eius, Theodore, Nymphodote, Marci, Arabie, qui omnes igni traditi sunt.



C. PRIDIE IDUS MARTII. 


Rome, passio sanctorum martyrum quadraginta et septem [a 1Kb] qui baptizati sunt a beato Petro apostolo, cum teneretur idem apostolus in custodia Mamurtini cum coapostolo suo Paulo ubi nouem menses detenti sunt. Qui omnes sub deuotissima fidei confessione, Neroniano gladio consumpti sunt.



D. IDIBUS MARTII. 

[b 1Kb] Rome, Zacarie pontificis, qui Rome sedit annos decem.

Apud Thessalonicam ciuitatem, natalis sancte Matrone, que cum esset Plautille cuiusdam uidue ancilla, et occulte Christum colens, quotidie furtiuis  orationibus ecclesiam frequentaret, deprehensa a domina sua, et in scamno extensa et ligata, et pene usque ad mortem flagellata, atque ita uincta in scamno, obsignatis diligentissime ianuis, per noctem relicta, ibi die altero diuinitus soluta, ac cum ingenti oris gratia orans inuenta est. Rursumque neruis crudis in eodem scamno constricta, et loris quousque obmutesceret cesa est, ibique per triduum obsignatis ianuis relicta. Facta autem die tertia, iterum soluta diuinitus, et orans inuenta est. Tunc robustis fustibus usque ad mortem cesa, in confessione Christi incorruptum spiritum reddidit.



E. XuII KAL. APRILIS. 

 Rome, natale sancti Cyriaci, qui post longam carceris macerationem, quam sub Maximiano pertulit, cum Sisinnio condiacono suo, et Smaragdo, et Largo post multa facta miracula, in quibus filiam Diocletiani Artemiam, ipsius rogatu a demonio curauit, ac baptizauit; filiam quoque Saporis regis Persarum Iobiam, missus illo pro hoc Diocletiano, eque liberauit a demonio, ac baptizauit cum ipso rege et aliis quadringentis: triginta, rediens Romam post mortem Diocletiani, tentus est inter alios Christianos a filio eius Maximino, et in custodiam missus, eo quod sororem suam Christianam fecisset. Deinde precepit ut die processionis sue nudus catenisque obligatus, ante rhedam eius traheretur. Et post hoc, eductus de carcere cum sociis Largo, Smaragdo et  Crescentiano, per Carpasium uicarium, pice reliquata caput eius perfusum est. Et rursum post dies quatuor, eductus denuo de carcere, in catasta extentus, ac tractus neruis, et fustibus cesus, post dies iubente Maximiano capite truncatus est cum Largo et Smaragdo et aliis uiginti. Scriptum est in gestis Marcelli Pape . Porro ipso tempore Maximinus interfecit sororem suam Artemiam.

Item apud uiennam, sancti Isicii episcopi.



F. XuI KAL. APRILIS. 

In Scotia, natale sancti Patricii episcopi et confessoris,  qui primus ibidem Christum euangelizauit.

Eodem die, natalis sancte Gertrudis uirginis.



G. Xu KAL. APRILIS. 

[c 1Kb] Natalis sancti Alexandri episcopi, qui de Cappadocia ciuitate sua ueniens, cum desiderio sanctorum locorum Ierosolymam pergeret, et Narcissus episcopus eiusdem urbis iam senex regeret Ecclesiam; et ipsi Narcisso, et multis clericorum eius reuelatum est, altera die mane intrare episcopum, qui adiutor sacerdotalis cathedre esse deberet. Itaque re ita completa, ut predicta fuerat, cunctis in Palestina in unum congregatis, adnitente uel maxime Narcisso, Ierosolymitane ecclesie cum eo gubernaculum suscepit. Quique persecutione Decii, cum iam longeue  etatis ueneranda canitie prefulgeret, ductus Cesaream, et clausus carcere, ob confessionem Christi martyrio coronatus est.



A. XIu KAL. APRILIS. 

Apud Penarensem urbem, natale beati Ioannis, magne sanctitatis uiri, qui de Syria oriundus peruenit ad Italiam. Cumque quereret locum habitationis sue, orationem fudit ad Dominum: Te deprecor, Domine, qui lumen es uerum, si prosperum facis iter meum, hoc mihi signum fiat: ubicunque ambulauero, si psalterium meum dedero, et eadem die mihi redditum fuerit, ibi sit permansionis mee locus. Factum est. Recepit eum hospitio matrona  quedam, cui uir Dei psalterium suum dedit; requisiuit, eique mox a muliere redditur. Hoc itaque signo, ut stationem suam ibi uir Dei faceret, confirmatur; ac inde non longe plus minusue quam duarum sagittarum progressus, habuit angelum Dei obuium, qui ei dixit: Serue Dei, hic tibi locus permansionis a Domino parabitur. Erat autem hiems, et sedebat uir Dei sub arbore. uenatores uero cum per locum transitum facerent, uiderunt eum sedentem, atque arborem illam iuxta illum foliis uestitam. Requirentes autem uirum quis esset, ob Domini seruitium se de ultramarinis partibus locisue uenisse, morarique hic uelle respondit. Nuntiantibus igitur illis, famaque uitam beati uiri longius spargente, tanta frequentia populi Dei undequaque illuc aduenit, ut  monasterio facto congregatio magna seruorum Dei simul habitantium ibi fieret. Cui prefuit multis clarus uirtutibus beatus Ioannes quadraginta quatuor annos requiescens in pace: depositus est sub die XIu Kal. Aprilium in loco ubi prestantur beneficia Dei usque in hodiernum diem.

Eodem die apud Surrentum, sanctorum Quinti, Quintilli, Quartille, Marci, cum aliis nouem.



B. XIII KAL. APRILIS. 

In Britanniis, sancti Chutberti, qui ex anachoreta, Ecclesie Lindisfamensis antistes, totam ab infantia  usque ad senium uitam miraculorum signis inclytam duxit. Cuius dum undecim annos maneret corpus humatum, incorruptum post hec, quasi eadem hora defunctum, simul cum ueste qua tegebatur, inuentum est. Scripsit Beda presbyter de uita ipsius.



C. XII KAL. APRILIS. 

Apud Cassinum castrum, natale sancti Benedicti abbatis, cuius uitam uirtutibus et miraculis gloriosam, in Dialogorum libris beatus papa scribit Gregorius [a 1Kb] .

Eodem die, B. Serapionis anachorete.

Et in territorio Lugdunensi, sancti Lupicini abbatis Iurensium, cuius uita sanctitatis et miraculorum gloria illustris fuit. Corpus eius in finibus  uesontionum, apud Laoconense monasterium celebratur.



D. XI KAL. APRILIS. 

[b 1Kb] In Galliis ciuitate Narbona, natale sancti Pauli episcopi et confessoris, discipuli apostolorum.



E. X KAL. APRILIS. 

[c 1Kb] In Africa, sanctorum martyrum uictoriani, Frumentii, et alterius Frumentii, et duorum germanorum, qui omnes persecutione uandalica, sub Hunnerico rege Ariano apud Africam pro constantia catholice confessionis immanissimis suppliciis excruciati, egregie coronati sunt.



F. IX KAL. APRILIS. 


Rome, natale sancti Pigmenii presbyteri. Hic Iulianum apostatem et impium a puero nutriuit, et litteris etiam sacris erudiuit. Sed factus imperator culturam pietatis postquam reliquit: audito quod corpora sanctorum martyrum, qui ab eo necabantur, idem Pigmenius sepeliret, mandauit ei: Perge quo uolueris; hic enim non mercabitur uita tua, tamen seruitiis tuis premium reddo, non tibi. Tunc sanctus Pigmenius perrexit ad Persidem, ubi demoratus annos quatuor factus est cecus. Inde monetur in somnis a Domino, ut reuerteretur Romam. Cumque post quatuor menses reuersus, cliuum Sacre  uie cum uno puero stipem petendo conscenderet, factum est ut offenderet Iulianum imperatorem in rheda aurea sedentem. Qui eminus conspiciens Pigmenium, uocari eum precepit dixitque ei: Gloria dis deabusque meis, quia te uideo. Cui uir Dei Pigmenius illico respondit: Gloria Domino meo Iesu Christo Nazareno crucifixo, quia te non uideo. Ad hanc uocem iratus Iulianus, iussit eum per pontem in Tiberim precipitari. Cuius corpus inuentum et collectum, sepultum est in cemeterio Pontiani, non longe a sanctis Abdon et Sennes.



G. uIII KAL. APRILIS. 


Apud ciuitatem Galilee Nazareth, Annuntiatio Dominica.

Et in Nicomedia, natalis S. Dule, ancille militis, que pro castitate occisa est.

Rome, sancti Cirini, qui interfectus a Claudio, et in Tiberim iactatus, in insula Lycaonia inuentus, et in cemeterio Pontiani conditus est. Scriptum in passione sancti ualentini 

Et apud Syrmium, natale sancti Irenei episcopi, qui tempore Maximiani imperatoris, sub preside probo, primo tormentis acerrimis uexatus, deinde diebus plurimis in carcere cruciatus, nouissime abscisso capite consummatus est.



A. uII KAL. APRILIS. 


Rome, uia Lauicana, in cemeterio eiusdem natalis S. Castuli, qui cum esset zetarius palatii, et hospes sanctorum, ut in gestis B. Sebastiani legitur , a persecutoribus arctatus, et tertio appensus, tertioque auditus, in confessione Domini perseuerans, missus est in foueam, et demissa est super eum massa arenaria atque ita cum palma martyrii migrauit ad Christum.

Eodem die apud Pentapolim Libye, Theodori episcopi, Irenei diaconi, Serapionis et Ammonii lectorum.

Et apud Syrmium, natale sancti Montani presbyteri, qui cum Maxima uxore sua tentus, et in fluuium precipitatus est; corpora eorum nono ab urbe  lapide inuenta et sepulta sunt.



B. uI KAL. APRILIS. 

Apud Aegyptum, beati Ioannis Eremite, admirande sanctitatis uiri, qui etiam prophetico spiritu plenus, Theodosio imperatori Christianissimo, uictorias de tyrannis maximas predixit [d 1Kb] .



C. u KAL. APRILIS. 

Apud Cesariam Palestine, sanctorum martyrum Prisci, Malchi, et Alexandri: qui persecutione ualeriani, cum suburbanum agellum supradicte urbis habitarent, atque in ea celestis martyrii proponerentur  corone: diuino fidei calore succensi, ultro iudicem adeuntes, cur tantum in sanguinem piorum deseuiret, obiurgant. Quos ille continuo, pro Christi nomine, bestiis tradidit deuorandos.

Et apud urbem Cabillonensium, depositio Gunthranni regis Francorum, uiri religiosi, qui ita se spiritualibus actionibus mancipauit, ut relictis seculi pompis, thesauros suos ecclesiis et pauperibus erogaret.

[e 1Kb] Item Sixti pape, qui Rome sedit annos octo. Hic criminatorem suum, Bassum nomine, nutu diuino  mortuum manibus suis cum linteaminibus et aromatibus tractans, sepeliuit apud beatum Petrum.



D. Iu KAL. APRILIS. 

Depositio abbatis Eustasii, discipuli sancti Columbani, qui pater ferme sexcentorum exstitit monachorum, et uite sanctitate conspicuus, etiam miraculis claruit.

[a 1Kb] Eodem die apud Africam sanctorum confessorum Armogastis, Archinimi, et Satyri: qui apud Africam tempore uandalice persecutionis, sub Geiserico rege Ariano cum essent lucidissima membra Ecclesie Christi, et prauitatem Arianorum libertate catholica frequenter arguerent, pro confessione ueritatis, multa et grauia perpessi supplicia  atque opprobria, cursum gloriosi certaminis impleuerunt.



E. III KAL. APRILIS. 

Rome, natale sancti Quirini [b 1Kb] , tribuni et martyris, sub Traiano imperatore: qui cum ex precepto eius beatum Alexandrum papam , et Hermem prefectum in uincula coniecisset, haberetque filiam cuius collum struma circumdederat, auditis exhortationibus beati Herme de fide Christi, et uisis signis, que Deus in martyribus suis Alexandro et Herme operabatur, ipsam eamdem filiam suam obtulit ad sanandum. Cui dixit B. Alexander: Tolle boiam de collo meo, et impone ei. Quod cum obedienter pater eius exsequeretur, diuino nutu subito sanata est.  uocabatur autem ipsa Balbina: atque ita pater eius Quirinus et ipsa, cum uniuersis qui in custodia tenebantur, omnique domo sua, baptizatus est. Quod ut nuntiauit Commentariensis Aureliano iudici, iratus iussit adduci Quirinum ad se, et dixit ei: Ego te quasi filium dilexi; tu autem irrisisti me, deceptus  es Alexandro. Dixit ei Quirinus: Ego Christianus sum factus; uis occidere, uis fustigare, uis incendere? aliud non ero. Nam omnes qui erant in carcere, feci fieri Christianos, et dimisi eos, sed noluerunt usquam ire. Iratus Aurelianus, fecit ei linguam abscindi, deinde in equuleo suspendi. Qui dum Aureliani non cederet iniuriis, iussit ei manus et pedes abscindi, et sic eum decollari, et canibus proiici: sed Christiani corpus eius raptum, in uia Appia sepelierunt, in cemeterio Pretextati.



F. PRIDIE KAL. APRILIS 

Rome, natale sancte Balbine, filie Quirini martyris. Qui beatus martyr tollens boiam de collo Alexandri  pape secundum iussionem eius, cum pergeret ut collo filie sue strumam habentis imponeret, ecce subito puer cum facula apparuit: quem constat angelum Dei fuisse et uenit ad puellam, dicens: Salua esto, et in uirginitate tua permane, et ego te faciam uidere sponsum tuum, qui pro amore tuo sanguinem suum fudit. Perueniens igitur pater ut perficeret, quod de boia ei iussum fuerat, uidet subito filiam suam sanam, que postmodum a sancto Alexandro baptizata est, et instructa in uirginitate, plena operibus bonis permansit. Cui sepe osculanti boiam ipsam B. Alexandri dixit sanctus Alexander: Desine hanc boiam osculari, sed potius require Domini mei Petri uincula, et ea osculare. Tunc dedit operam, et summo studio post desiderium magnum  peruenit ad illa tradiditque S. Theodore religiosissime femine, sorori S. Hermetis prefecti et martyris. Ipsa uero uirgo Balbina post deuictum seculi huius cursum, sepelitur iuxta patrem suum martyrem Quirinum, uia Appia, in cemeterio Pretextati II Kal. Aprilis.



LITANIAE INDICENDAE. MENSIS APRILIS HABET DIES XXX; LUNA uERO, XXIX.



G. KAL. APRILIS 


Rome, beatissime Theodore [a 1Kb] , sororis illustrissimi martyris Hermetis quam beatus Alexander papa et martyr instruxit, baptizauit, atque in fide Christi docuit. Que sub Aureliano imperatore martyrizauit. Sepulta iuxta fratrem suum martyrem, uia Salaria, non longe ab urbe Roma.

Eodem die S. uenantii episcopi et martyris.

Et in pago Wimnensi, sancti Walarici confessoris, cuius sepulcrum crebris miraculis illustratur.



A. Iu NONAS APRILIS. 


Natalis S. Nicetii, Lugdunensis episcopi, cuius et uita miraculis claruit, et pretiosa mors nichilominus miraculis commendatur.

[b 1Kb] Et apud Cesaream Cappadocie, passio sancte Theodosie uirginis: que tempore Diocletiani, cum esset annorum octodecim, ultro se sanctis confessoribus in custodia socians, tenta ab Urbano prefecto, et in equuleo cruciata; deinde ferro onusta, et in carcerem trusa: ibi uirtute Dei, omnia uincula  eius disrupta sunt. Post hec saxo alligata, in mare mersa est; sed mox littoribus incolumis reddita, bestiis in amphiteatro proiecte, et ab his intacta, martyrium capitis abscisione digne compleuit.



B. III NONAS APRILIS. 

Thessalonice, natalis SS. uirginum Agapis et Chionie, sub Diocletiano: que primo in carcere macerate, post in ignem misse sunt, sed intacte a flammis, post orationem ad Dominum fusam, animas reddiderunt.

Apud Scythiam, ciuitate Tomis natalis SS. Euagrii et Benigni.

Apud Tauromenium Sicilie, S. Pancratii.



C. PRIDIE NONAS APRILIS. 


Mediolani, depositio B. Ambrosii episcopi et confessoris, cuius studio, inter cetera doctrine et miraculorum insignia, tempore Ariane perfidie, tota Italia ad Catholicam conuersa fidem est.



D. NONIS APRILIS. 

Thessalonice, natalis S. Irenis uirginis, que post tolerantiam carceris, sagitta percussa est a Sisinnio comite sub quo et sorores eius simul Agapes et Chionia martyrizauerunt.

Item apud Aegyptum, natalis SS. Martiane, Nicanoris et Apollonii.

 Apud Cesaream Lycie, natalis S. Amphiani.



E. uIII IDUS APRILIS. 

[a 1Kb] Rome S. Sixti pape et martyris, qui rexit Ecclesiam annos decem, menses duos, diem unum. Passus est autem temporibus Adriani imperatoris.



F. uII IDUS APRILIS. 

Egesippi uiri sanctissimi, qui uicinus apostolicorum temporum, omnes a passione Domini usque ad suam etatem Ecclesiasticorum actuum texens historias, multaque ad utilitatem legentium pertinentia, hinc inde congregans, quinque libros composuit, sermone simplici, ut quorum uitam sectabatur,  dicendi quoque exprimeret characterem. Asserit se uenisse sub Aniceto Romam, qui decimus post Petrum episcopus fuit, et perseuerasse usque ad Eleutherium eiusdem urbis episcopum, qui Aniceti quondam diaconus fuerat. Isdem quoque Egesippus in libris suis refert de conuersatione sua, quam habuit a gentili philosophia [b 1Kb] . Nam et ego ipse, inquit, sectis platonicis institutus, audiens infamari Christianos, et uidens eos impauidos ad suscipiendam mortem, atque omne supplicium tolerandum, considerabam quod impossibile esset in malitia eos et in libidine conuersari.



G. uI IDUS APRILIS. 


Turonis, sancti Perpetui episcopi, admirande sanctitatis uiri, cuius opera templum super ueneranda ossa beati Martini episcopi, perfectum est; cuiusque sacrum corpus de loco ubi primum tumulatum fuerat, ad locum ubi nunc condigne ueneratur, translatum et reconditum est.



A. u IDUS APRILIS. 

Apud Sirmium, natalis septem uirginum, que in unum meruerunt coronari quinto Idus Aprilis.

Apud Antiochiam, sancti Prochori diaconi [c 1Kb] , qui unus fuit de septem primis.



B. Iu IDUS APRILIS. 


Ezechielis prophete.

Et apud Romam, beatorum martyrum plurimorum quos beatus Alexander papa et martyr baptizauit cum teneretur in carcere, et ipsi relegati pariter cum illo. Hos omnes Aurelianus imperator, naui uetuste impositos, in altum mare deduci, et illic collo ligatis lapidibus, mergi in profundum maris fecit quarto Idus Aprilis.



C. III IDUS APRILIS. 

Apud Cretam, urbe Cortyne, beati Philippi episcopi, qui uita et doctrina claruit, temporibus Antonini ueri, et Lucii Aurelii Commodi imperatorum.



D. PRIDIE IDUS APRILIS. 


 Rome uia Aurelia milliario tertio, in cemeterio Calepodii natale sancti Iulii episcopi et confessoris, qui sub Constantio Ariano filio Constantini, decem menses tribulationes et exsilia perpessus: post eius mortem, cum magna gloria ad suam sedem reuersus est.



E. IDIBUS APRILIS. 

 Apud Pergamum Asie urbem, natalis sanctorum Carpi episcopi et Papirii diaconi, et Agathonice optime femine, aliarumque multarum que probatis confessionibus martyris coronate  sunt. Cum quibus et uir mirabilis Iustinus philosophus, qui habitu quoque philosophorum incedens, pro religione Christi plurimum laborauit, intantum, ut Antonino Pio et filiis eius, et Senatui, librum contra gentes scriptum daret, ignominiamque Crucis non erubesceret. Cumque iam secundum librum successoribus prefati imperatoris, id est Antonino uero et Aurelio Commodo, pro religionis nostre defensione porrexisset, remunerationem lingue fidelis, martyrii munus accepit.

 Apud Hispaniam, natalis sancti Herminigildi, quem pater eius, Leouigildus  Arianus, Gothorum rex, ob fidei Catholice confessionem, inexpugnabilem uidens, in carcerem, et uincula coniecit; ubi nocte sancta Dominice resurrectionis, iussu perfidi patris, securi percussus in capite, regnum celeste pro terreno, rex et martyr intrauit. Scribit beatus Papa Gregorius .



F. XuIII KALEND. MAII. 

Rome uia Appia, in cemeterio Pretextati, natalis sanctorum martyrum Tiburtii, ualeriani, et Maximi [a 1Kb] sub Almachio prefecto quorum primi fustibus cesi, et gladio sunt percussi , ultimus tam diu ad plumbatas uerberatus donec spiritum redderet.

 Interamne, sancti Proculi martyris.

Item sancte Domne uirginis, cum sociis uirginibus coronate.

Apud Alexandriam, sancti Frontonis abbatis, cuius uita exstitit sanctitate et miraculis gloriosa.



G. XuII KALEND. MAII. 

In ciuitate Cordula, natalis sanctorum Olympiadis et Maximi [b 1Kb] nobilium, qui iubente Decio fustibus cesi, et deinde plumbatis, ad ultimum capita eorum securibus tonsa, donec emitterent spiritum.

Item in Hispaniis  ciuitate Cesaraugusta, natalis sanctorum octodecim martyrum, Optati, Luperci, Successi, Martialis, Urbani, Iulii, Quinctiliani,  Publii Frontonis, Felicis, Ceciliani, Euoti, Primitiui, Apodemi, et reliquorum quatuor, qui omnes Saturnini uocati referuntur.

Apud Italiam, natale sanctorum martyrum Maronis Eutychetis, et uictorini [c 1Kb] : qui cum beata Flauia Domitilla apud insulam Pontiam longum ducentes exsilium, eamque in Christi confessione pio fouentes solatio, inuidia atque insectatione Aureliani sponsi, et persecutoris eius, quem illa ob Christum contempserat, postmodum a principe Nerua eidem Aureliano in seruitutem traditi sunt. Quos ille primum quasi seruos per sua predia singulos diuisit, iussitque eos terram fodere per totum diem, ad uesperam uero cantabrum manducare. Deinde cum plurimos ad fidem Christi conuerterent, et populum credentium  ampliarent, repletus ira a diabolo, misit qui uario genere penarum interficerent eos. Nam Eutichen in media uia tam diu cedi iussit, donec spiritum exhalaret. Cuius corpus rapuit populus Christianorum. uictorinum uero apud eum locum qui Cotilias appellatur, ubi putentes aque emanant et sulphuree, capite deorsum per horas tres suspensum teneri iussit. Quod cum per triduum pro nomine Christi passus fuisset, migrauit ad Dominum. Cumque una die iussu Aureliani corpus eius inhumatum iacuisset, uenerunt Amiternenses populi Christiani,  et rapientes in suum territorium transtulerunt. Maronem autem, misso amico suo, nomine Turgio, iussit idem Aurelianus duci, et saxo ingenti opprimi. Sed protegente Domino, in nullo eum ledere potuerunt. Quem consularis accepto ab Aureliano precepto interfecit, corpusque eius Christianus populus rapuit, et condigno honore sepeliuit.



A. XuI KALEND. MAII. 

Apud Corinthum, Callisti et Carisii cum aliis septem, omnium in mare mersorum.



B. Xu KALEND. MAII. 

Apud Africam, natale S. Mappalici, qui cum aliis  pluribus martyrio coronatus est. Scribit B. Ceprianus [d 1Kb] in epistola ad martyres et confessores de illo hoc modo: uox plena Spiritu S. de martyris ore prorupit, cum Mappalicus beatissimus inter cruciatus suos proconsuli diceret: uidebis cras agonem. Et quod ille cum uirtutis ac fidei testimonio dixit, Dominus impleuit. Agon celestis exhibitus, et Dei seruus in agonis promissi certamine coronatus est. Et post pauca: Hunc igitur agonem per prophetas ante predictum per Dominum commissum, per apostolos gestum, Mappalicus suo et collegarum suorum nomine, proconsuli repromisit: nec fefellit in promisso suo uox fidelis; pugnam quam spopondit, exhibuit, et palmam quam meruit, accepit. Istum nunc beatissimum martyrem, et alios participes eiusdem congressionis et  comites, in fide stabiles, in dolore patientes, in questione uictores, ut ceteri quoque sectemini et opto pariter et exhortor: ut quos uinculum confessionis, et hospitium carceris simul iunxit, iungat etiam consummatio uirtutis, et corona celestis.

Apud Antiochiam, natalis sanctorum Petri diaconi et Hermogenis.

Apud uiennam, sancti Pantagathi episcopi.



C. XIu KALENDAS MAII. 

Apud Messanam [al., Misenam] Apulie ciuitatem, natalis sanctorum martyrum Eleutherii episcopi, et Anthie [al., Euanthie.] matris eius: qui beatus episcopus cum esset et sanctimonia uite, et miraculorum uirtute illustris, sub Adriano principe, in  concessione Christi, lectum ferreum ignitum, craticulam, et sartaginem oleo, pice ac resina feruentem, superans, leonibus quoque proiectus, sed ab his illesus, nouissime, una cum matre, gladio iugulatur.

 Item eodem die Rome, sancti Apollonii senatoris, qui sub Commodo principe a seruo proditus quod Christianus esset, imperatus ut rationem fidei sue redderet, insigne uolumen composuit, quod in senatu legit. Et nichilominus sententia senatus, pro Christo capite  truncatus est: ueteri apud eos obtinente lege, absque negatione non dimitti Christianos, qui semel ad eorum iudicium pertracti essent.

In Laubaco monasterio transitus sancti Ursmari, episcopi et confessoris.



D. XIII KALEND. MAII. 

In Armenia, ciuitate Militana, natalis sanctorum Hermogenis, Caii, Expediti, Aristonici, Rufi, Galate, una die coronatorum.

Caucoliberi Hispanie, natalis sancti uincentii martyris.

Apud Corinthum, sancti Timonis, de illis septem diaconibus primis .



E. XII KALEND. MAII. 


Rome, sancti uictoris episcopi, qui tertius decimus post beatum Petrum [a 1Kb] , rexit Ecclesiam annis decem, et sub Seuero principe martyrio coronatur.

Item Rome, sanctorum martyrum Sulpitii et Seruiliani [b 1Kb] , qui predicatione et miraculis beate Flauie Domitille ad fidem Christi conuersi sunt  persecutione Taiadi, cum nollent idolis immolare, a prefecto Urbis Aniano capite cesi sunt. Quorum corpora Christiani rapientes, posuerunt in predio eorum, uia Latina, milliario  secundo.

 Eodem die in Galliis ciuitate Ebredunensi, sancti Marcellini primi eiusdem urbis episcopi et confessoris, qui diuino iussu, cum sanctis sociis uincentio et Domnino ex Africa ueniens, maximam partem Alpium maritimarum et signis admirandis, quibus usque hodie refulget, ad fidem Christi conuertit, ita ut baptisterium, quod ipse apud prefatam urbem condidit, in sacrosanctis Paschalis festi uigiliis, diuina uirtute, singulis annis aquis subitis inundetur, et per septem eiusdem solemnitatis dies, gratia exuberante permaneat. uenerabiles socii eius apud Diniensium urbem conditi, gloriosis nichilominus miraculis commendantur.



F. XI KALEND. MAII. 


 Apud Persidem, natalis sancti Simeonis episcopi Seleucie et Ctesiphontis, regalium ciuitatum: qui persecutione Saporis regis Persarum, iubente eodem tyranno, comprehensus, ferroque onustus, cum, iniquis tribunalibus exhibitus de Domino Iesu Christo uoce libera ac constantissima testaretur, primum carcerali ergastulo cum aliis centum, e quibus alii episcopi, alii erant presbyteri, alii diuersorum ordinum clerici, longo tempore maceratus est. Nouissime, cum  in Christi testimonio immobilis persisteret, iussus est cum omnibus pariter decollari: ita ut cum ceteri iugularentur, astaret, et ipse ultimus trucidaretur. Cumque omnes sub eius aspectu cederentur, et ille singulos paternis exhortationibus alacriter confortaret, extremo lictoris ictu et ipse occumbens, palmam martyrii adeptus est. Erat autem sexta feria septimane maioris in qua ante Resurrectionis festiuitatem annua Christi Passionis memoria celebratur. Passi sunt cum eo etiam Ustazadis eunuchus nutritius regis et maior regie domus, et Abdella, atque Ananias, uenerabiles senes; et Pusitius princeps artificum regalium, eo quod uidens prefatum senem Ananiam sub ictu gladii trementem, exclamauerit confidenter, dicens: Paululum, o senex,  claude oculos, et securus esto; mox Christi uidebis aspectum. Filia quoque eiusdem Pusitii uirgo sacra simul perempta est.

Apud Alexandriam, natalis sanctorum Fortunati, Aratoris presbyteri, Felicis, Siluii, uitalis, qui in carcere quieuerunt.



G. X KALEND. MAII. 

Rome uia Appia, in cemeterio Callisti [c 1Kb] , sancti Caii pape, qui cum Ecclesiam undecim annos, menses quatuor, dies duodecim rexisset, martyrio coronatus est sub Diocletiano principe. Frater namque eius beatus Gabinius presbyter, in multis clarissimis passionibus, iam finierat triumphum uictorie  sue, sub eodem impio principe, undecimo Kalendas Martias.

, Apud Persidem, sanctorum martyrum plurimorum, qui iubente Sapore Persarum rege, annuo die quo passionis Dominice memoria celebratur, per totam Persidis regionem tanti, ac pro Christi nomine gladio iugulati sunt. In quo fidei certamine passus est Melisius episcopus, sanctitate et miraculorum gloria insignis; Acepsimas quoque episcopus cum presbrytero suo Iacobo, et Mareas et Bicor nichilominus episcopi, cum clericis fere ducentis, et quinquaginta monachis, et sacratis uirginibus plurimis, inter quas et Simeonis episcopi sororem nomine Tarbuam cum pedissequa sua, stipitibus alligantes, serraque findentes,  crudelissime necauerunt.

Eodem die in Cordula ciuitate, natalis sanctorum Parmenii, Helimene, et Chrysoteli presbyterorum, et Luce et Mutii diaconorum de Babylonia. Quorum primus precisa etiam lingua loquebatur. Omnes primo in equuleo suspensi, et nexibus attracti sunt; dein laminis ardentibus circa latera appositis, ustulati et unguibus lacerati, ac ultimum gladio trucidati sunt, presente persecutore Decio. Scriptum in passione sancti Laurentii .

 Et Lugduno Gallie natalis sancti Epipodii martyris, qui persecutione  Antonini ueri, post gloriosos quadraginta octo martyrum agones, qui in eadem urbe passi sunt, cum Alexandro carissimo collega tentus, ipso interim in carcerem truso, primo os diris pugnorum ictibus cesus, deinde equulei extensione uexatus, postremo martyrium capitis abscisione compleuit.

uienne, sancti Iuliani episcopi et confessoris.



A. IX KALEND. MAII. 

 In Perside, ciuitate Diospoli, passio sancti Georgii martyris, cuius gesta passionis etsi inter apocryphas connumeratur scripturas, tamen illustrissimum martyrium eius inter coronas martyrum Ecclesia Dei uenerabiliter honorat.

 In Galliis, ciuitate ualentia, natalis sanctorum Felicis presbyteri, Fortunati et Achillei diaconorum, qui a beato Ireneo Lugdunensi episcopo et martyre ad predicandum uerbum Dei missi, cum maximam partem supradicte urbis ad fidem Christi conuertissent, a duce Cornelio in carcerem trusi; dein durissima neruorum flagellatione diutissime uerberati; post etiam reuinctis post terga manibus, cruribusque confractis, circa rotarum uertiginem astricti, fumi quoque amaritudine supposita, die ac nocte continuata equulei extensione suspensi, ad extremum gladio consummati sunt.

In Fontanella monasterio, sancti Wulfranni episcopi, preclari in miraculis et doctrina uiri.



B. uIII KALEND. MAII. 


Lugduno Gallie, natalis sancti Alexandri, qui tertio post passionem Epipodii die productus e carcere, primo ita laniatus est crudelitate uerberantium, ut crate soluta costarum, patefactis uisceribus, secreta anime panderentur. Dein crucis affixus patibulo, beatum spiritum exanimatus emisit. Passi sunt cum eo et alii numero triginta quatuor. Sepulti ambo ex utroque altaris latere, in crypta, que in colle superposito ciuitati, pulchro et antiquo opere exstructa.

 Eodem die, depositio Melliti episcopi in Britannia, qui tertius post Augustinum episcopum,  Dorouernensem ecclesiam suscepit, quam rexit annos quinque; sepultus in monasterio, in ecclesia beati Petri octauo Kalendas Martii, anno ab Incarnatione Domini sexcentesimo uigesimo quarto.



C. uII KALEND. MAII. 

Apud Alexandriam, natale sancti Marci euangeliste [a 1Kb] , qui martyr defunctus, sepultus est in loco lapidis excisi cum gloria. Ordinauerat autem pro se Alexandrie episcopum Anianum, aliis quoque longe lateque ecclesiis episcopos, presbyteros, diaconos dederat.

 Eodem die Rome, litania maior, ad sanctum Petrum.

Apud uiennam, sancti Clarentii episcopi et confessoris.



D. uI KALEND. MAII. 

 Rome, natalis sancti Anacleti pape, qui secundus post beatum Petrum, cum rexisset Ecclesiam annis duodecim, persecutione Domitiani martyrio coronatus est.

 Ipso die, sancti Marcellini pape, qui cum Ecclesiam nouem annis et mensibus quatuor rexisset, temporibus Diocletiani et Maximiani, ab eodem Diocletiano, pro confessione uere fidei,  cum Claudio, Cyrino et Antonino, capite truncatus est, et post dies triginta et quinque, sepultus uia Salaria, in cubiculo, a Marcello presbytero et a diaconibus cum hymnis. Quo tempore fuit magna persecutio, ita ut intra unum mensem decem et septem millia martyrio coronarentur.



E. u KALEND. MAII. 

 Rome, sancti Anastasii pape, qui sedit annos tres, dies decem.

Apud Nicomediam, natalis sancti Anthimi episcopi et martyris, in memoriis piorum fulgentis in regno Christi. Hic persecutione Diocletiani, ob confessionem Christi, martyrii gloriam capitis obtruncatione suscepit. Quem tanquam bonum pastorem, uiam  martyrii preeuntem, uniuersa pene gregis sui multitudo secuta est; quorum alios prefatus tyrannus, eamdem ciuitatem tunc temporis residens, gladio obtruncari, alios ignibus conflagrari, alios nauiculis impositos pelago immergi fecit. Ipsis fidelium turbis tanto per Dei gratiam fidei igne inflammatis, ut nec interrogari se paterentur, sed ultro in flammas irruerent, uel cedentibus gladiis ceruices obiectarent. Scriptum est in ecclesiastica Historia lib. uIII .



F. Iu KALEND. MAII. 

Apud Rauennam, natale sancti uitalis martyris, patris sanctorum Geruasii et Protasii: qui militans cum Paulino iudice, Rauennam ingressus est. Et  cum uideret in conspectu iudicis sui Christianum nomine Ursicinum, arte medicum, natione Ligurium, post nimia tormenta capitalem accepisse sententiam, et cum uenisset ad palmam et expauisset, exclamauit: Noli, noli, Ursicine medice, qui alios curare consuesti, te ipsum eterne mortis iaculo uulnerare! Et qui per passiones nimias uenisti ad palmam, coronam uis perdere a Domino preparatam? Utque martyrium consummauit idem Ursicinus, statim beatus uitalis corpus eius rapiens intra Rauennatium urbem sepeliuit, ad iudicem ultra uenire contemnens. Tentus itaque a Paulino consulari ob id  maxime, quia prefatum Ursicinum in passionis agone positum suis exhortationibus roborasset, post equulei tormenta iussus est perduci ad palmam. Locus autem ubi decollabantur Christiani hoc habebat uocabulum, eo quod arbores palme illic essent. Et facta fouea quousque inueniretur aqua, ibi supinus depositus, et terra ac lapidibus oppressus est. Coniux quoque eius ualeria, cum reuerteretur ad urbem Mediolanensium, Syluano sacrificantes incurrit; cumque eam deponentes de sagmario hortarentur de idolothitis manducare, nec sibi omnino licitum testaretur, quia esset Christiana; nimia ab eis cede mactata est, ut uix seminecem sui homines eam ad Mediolanensem urbem perducerent. Que infra biduum migrauit ad Dominum.

 Alexandrie [a 1Kb] , natale sancte Theodore uirginis, que sacrificare contemnens, in lupanar tradita, miro Dei fauore erepta est. Astante quippe iam ad ostium cellule multitudine iuuenum impudicorum, repente quidam ex fratribus, Didymus nomine, plenus fide, diuinitus inspiratus, sumpto militari habitu, primus lupanar irrupit, et sancte uirgini cur uenisset exponens, illi militares imponit exuuias, ipse uirginali ueste induitur. Sic uirgo egressa, et a nullo agnita, ad ciuitatem fugiens euasit. Didymus presidi exhibitus, et omne factum constanter exponens, Christianum se esse confessus, absciso capite igni traditus est. Beata quoque uirgo, que pro tuenda uirginitate ex lupanari fugerat, amore corone continuo ad stadium regressa, simul cum Didymo percussa, et simul  est coronata.

Eodem die Aphrodisii, Carilippi, Agapii et Eusebii martyrum.

Item in Pannonia, sancti Pollionis martyris.



G. III KALEND. MAII. 

Apud Paphum, Tychici apostolorum discipuli .

In Numidia apud Cirthensem coloniam, natalis sanctorum martyrum Agapii et Secundini episcoporum: qui persecutione ualeriani, post longum exsilium apud prefatam urbem, in qua tunc maxime  gentilium ceco furore et officiis militaribus ad tentandam iustorum fidem rabies diaboli infestantis inhiabat, ex illustri sacerdotio effecti sunt martyres gloriosi. Passi sunt in eorum collegio Aemilianus miles, Tertufla et Antonia sacre uirgines, et quedam mulier cum suis geminis.



A. PRIDIE KALEND. MAII. 

Natalis sanctorum martyrum Mariani et Iacobi, [b 1Kb] quorum prior lector, posterior diaconus erat. Et cum iampridem infestationes Deciane persecutionis in confessione Christi euicisset Marianus, iterum cum carissimo collega tentus est, apud Cirthensem coloniam. Ubi post dira et exquisita supplicia  diu in carcere macerati sunt. Sed diuinis reuelationibus mirabiliter confortati, deinde Lambesitanam urbem directi ad presidem, ibi rursum longo tempore carcerali ergastulo mancipati sunt; sed iterum diuinis reuelationibus alleuati, nouissime cum multis aliis gladio consummati sunt.

 Eodem die apud ciuitatem Santonas, natalis sancti Eutropis martyris, qui a beato Clemente episcopo directus in Gallias; ab eodem etiam pontificalis ordinis gratia consecratus, impleto huius officii ordine, peracta in incredulis predicatione, insurgentibus paganis, quos auctor inuidie credere non permisit, illiso capite  uictor occubuit. Denique post multa annorum spatia, cum Palladius eiusdem urbis episcopus, et cum eo alii uiri Dei, corpus eius, debiti honoris gratia, in basilicam nouam transferrent, reserato sarcophago, contemplati sunt cicatricem capitis, qua in parte defixum fuerat securis acumen. Cumque sequenti nocte strauissent sacerdotes membra quieti, apparuit eis per uisum, dicens: Cicatricem quam contemplati estis in capite, scitote me per eam martyrium consummasse.

Apud Asiam, passio sancti Maximi martyris, cuius gesta habentur.



LITANIAE INDICENDAE. MENSIS MAIUS HABET DIES XXXI; LUNA uERO, XXX.



B. KALEND. MAII. 


Ieremie prophete.

Et natalis apostolorum Philippi et Iacobi [a 1Kb] filii  Marie que fuit soror matris Domini, unde fratres Domini dicebantur.

In Galliis territorio uiuariensi, in loco qui uocatus est antiquitus gentibus, sancti Aneoli subdiaconi,  quem misit ab Oriente sanctus Polycarpus cum beato Benigno et Andochio preshyteris, et Thyrso diacono, ad predicandum uerbum Dei in Galliam. Cuius predicatione Cesar Seuerus comperta, spinosis fustibus crudelissime flagellatum in carcerem trudi precepit, et alia die productum cum uideret superari non posse, iussit ad similitudinem gladii de ligno durissimo ensem fieri, et in crucis modum caput eius scindi. Quod cum factum fuisset, eliso in terram cerebro, gloriosa morte translatus est.

Item ciuitate Sedunensi, loco Agauno, passio Sigismundi regis filii Gundebaldi, regis Burgundionum. Qui cum se cerneret non posse Francis resistere, solus fugiens, coma deposita, habitum religionis suscepit, et ieiuniis, uigiliis ac orationibus die nocteque  uacans, captus a Francis est cum uxore ac filiis, in puteumque demersus occubuit. Post uero abbati cuidam reuelatus, et ab eo reuerenter sepultus, etiam miraculis claruit.



C. uI NONAS MAII. 

 Natalis sancti patris nostri Athanasii, Alexandrine urbis episcopi et confessoris. Qui multa Arianorum perpessus insidiis, quadragesimo et sexto anno sacerdotii sui, post multos agones, multasque patientie coronas, quieuit in pace. Hic uir acris ingenii, et ecclesiasticis negotiis apprime uigilans fuit. Huius origo et a puero institutio, tali modo narratur: Tempore  quo apud Alexandriam Petri martyris diem Alexander episcopus agebat, cum post expleta solemnia conuenturos ad conuiuium suum clericos exspectaret, in loco mari uicino uidet eminus puerorum super oram maris ludum, imitantium  episcopum, atque ea que in ecclesiis geri mos est. Sed cum intentus diutino pueros inspectaret, uidet ab his geri etiam secretiora quedam et mystica. Perturbatus, illico uocari ad se clericos iubet, atque eis quid eminus ipse uideret ostendit. Tum abire eos, et comprehensos ad se adducere omnes pueros imperat. Cumque adessent, quis eis ludus, et quid egissent, uel quomodo percontatur. Illi  pauidi negare primo. Dein rem gestam per ordinem pandunt, et baptizatos a se quosdam catechumenos  confitentur, per Athanasium, qui ludi illius puerilis episcopus fuerat simulatus. Tum ille diligenter inquirens ab his qui baptizati dicebantur, quid interrogati fuerint, quidue responderint, simul et ab eo qui interrogauerat: ubi uidet, secundum religionis nostre ritum cuncta constare. collocutus cum concilio clericorum statuisse traditur illis quibus integris interrogationibus et responsionibus aqua fuerat infusa, iterari baptismum non debere, sed adimpleri ea que a sacerdotibus mos est. Athanasium uero atque eos quos ludus iste uel presbyteros uisus fuerat uel ministros, conuocatis parentibus, sub Dei obtestatione eos tradit Ecclesie nutriendos. Paruo autem exacto tempore, cum a notario integre, et a  grammatico sufficienter Athanasius fuisset instructus, continuo tanquam fidele Domini commendatum, a parentibus restituitur sacerdoti, ac ueluti Samuel quidam in templo Domini nutritur; et ab eo pergente ad patres in senectute bona, ad portandum post se Ephod sacerdotale deligitur. Huius tanti in Ecclesia pro fidei integritate agones fuerunt, ut etiam de hoc uideatur dictum esse illud quod scriptum est, Ego enim ostendam ei quantum pro nomine meo eum pati oporteat . In huius etenim persecutiones uniuersus coniurauit orbis, et commoti sunt principes terre: gentes, regna, exercitus coierunt aduersus eum; multasque Arianorum perpessus insidias, toto orbe profugus agitur; nullus tutus ad latendum supererat locus. Tribuni, prepositi, comites,  exercitus quoque ad inuestigandum eum mouentur.  Edictis imperialibus premia delatoribus proponuntur, si quis uiuum maxime, sin minus certe caput Athanasii detulisset. Ita totis regni uiribus frustra aduersus eum  certabatur. Interea sex continuis annis ita latuisse fertur in lacu cisterne non habentis aquam, ut solem nunquam uiderit. Sed cum iam sibi nullum locum tutum uideret , ad Constantem Galliarum principem fugit; a quo satis honorifice religioseque susceptus est. Quique causa eius, quam fama compererat, diligentius cognita, scribit ad fratrem, pro certo comperisse quod sacerdos Dei summi Athanasius  iniuste fugatus, exsilia pateretur. Reuersus itaque ad Constantium cum litteris, ad Ecclesiam suam permittitur ire. Et rursus post mortem illius fugatus, usque ad Iouiniani imperium latuit; a quo honorifice et officiosissimis litteris requisitus ecclesiarum disponendarum, iam statutus in sede sua accepit potestatem. Moritur ualentiniani et ualentis imperatorum tempore.

Eodem die, natalis sanctorum Saturnini et Neopolis, qui in carcere requieuerunt.



D. u NONAS MAII. 

Ierosolymis, inuentio sancte crucis ab Helena regina, sub Constantino principe, cuius et ipsa exstitit  mater. Inuentionis autem pretiosi ligni historia cognitu digna ita se habet: Adrianus, qui undecimus Cesar et imperator Rome erat, existimans se fidem Christianam loci iniuria perempturum, in loco passionis simulacrum Iouis consecrauit. Et Bethleem Adonidis fano profanata est, ut quasi radix et fundamentum Ecclesie tolleretur, si in his locis idola colerentur in quibus Christus natus est ut pateretur, passus est ut resurgeret, surrexit ut regnaret, iudex uel rex iudicaret. In Bethleem quoque ubi agnouerat bos possessorem suum , et asinus presepe Domini sui, ibi principes hominum inficiati Saluatorem Domini, infames hominum amores moresque coluerunt. Prodita nouo sidere regis eterni  ubi cunabula supplices cum suis opibus adorauerant Chaldei, ibi barbaras libidines sacrauerunt Romani . Ubi natum Saluatorem cum exercitu Angelorum concinente, celesti gaudio salutauerant illustrata nocte pastores, ibi ueneris amasium miste semiuiris planxere meretrices. Proh dolor! que pietas hominum, hanc impietatem compensare poterit! ubi sacra nati Saluatoris infantia uagierat, illic ueneris lamenta fingentium lasciuis luctibus, infamis ritus ululabat; et ubi uirgo pepererat, adulteri colebantur. Mansit hoc seculi prioris nefas in tempora Constantini, qui princeps ut esset principibus Christianis, non magis sua quam matris Helene fide meruit. Que diuino, ut exitus docuit inspirata consilio, rogat filium ut sibi facultatem daret cuncta illic  loca Dominicis impressa uestigiis, et diuinorum erga nos operum signata monumentis purgare, destructis templis et idolis, ab omni profane impietatis contagio, et religioni sue reddere, ut Ecclesia tandem in terra originis sue celebraretur. Itaque prompto filii imperatoris assensu, mater augusta, patefactis ad opera sancta thesauris, toto abusa fisco est, quantoque sumptu atque cultu regina poterat et religio suadebat, edificatis basilicis, contexit omnia et excoluit loca, in quibus salutaria nobis mysteria pietatis sue, incarnationis, et passionis, et resurrectionis, atque ascensionis sacramentis Dominus redemptor impleuerat. Mirum uero inter hec, quod in basilica ascensionis, locus ille tantum de quo in nube susceptus ascendit, captiuam in sua carne  ducens captiuitatem nostram , ita sacratus diuinis uestigiis dicitur ut nunquam tegi marmore, aut pauiri [ms. paueri] receperit, semper excussis, solo respuente, que manus adornandi studio tentauit apponere . Itaque in toto basilice spatio solus in sui cespitis specie uirens permanet, et impressam diuinorum pedum uenerationem calcati Deo pulueris perspicua simul et attigua uenerantibus arena conseruat, ut uere dici possit: Adorauimus in loco ubi steterunt pedes eius. Regina illa uenerabilis, ut uenit Ierosolymam, diligenter et pie locis illic et circa omnibus diuinorum curiosa insignium, et oculis haurire gestiens fidem, quam piis auribus litterisque perceperat, crucem Domini studiosissime perquirere adorsa est. Sed que uia  uel ratio inueniendi subesset, cum iudex idoneus nemo inueniri posset, uni memoriam et curam religiose conscientie uel obseruantie, et antiquitas eui, et superstitionis impie diuturnitas aboleuisset? uerum ipso omnium et terris et animis opertorum conscio et teste Domino, fidelis mulier sanctum Spiritum per affectum pium meruit. Quo aspirante, cum rem ab humana conscientia diuinitus remotam frustra diligens requisisset, de loco tantum passionis certior fieri studuit. Itaque non solum de Christianis doctrina et sanctitate plenos uiros, sed et de Iudeis peritissimos ut proprie  impietatis indices exquisiuit, et accitos in Ierosolymam congregauit. Tum omnium una de  loco testificatione confirmata est. Iussit illico, urgente sine dubio concepte reuelationis instinctu, in ipsum locum operam fossionis accingi; parataque mox ciuium pariter et militari manu, breui laborem istius molitionis bausit, et contra spem omnium, sed secundum ipsius tantum regine fidem, alta egestione reseratis terre finibus, abdite crucis arcana patuerunt. Sed cum tres pariter cruces, ut quondam fixe Domino et latronibus stererant, reperte fuissent, gratulatio repertarum cepit anxia dubitatione confundi: iusto piorum metu, ne forsitan aut pro cruce Domini patibulum latronis eligerent, aut salutare lignum pro stipite latronis abiiciendo uiolarent. Aderat quidem et titulus ille qui Grecis et Latinis atque Hebraicis litteris a Pilato  fuerat conscriptus, sed nec ipse satis euidenter Dominici prodebat signa patibuli. Respexit pias fideliter estuantium curas Dominus, et ipsi potissimum, que tam pie sollicitudinis princeps erat, huius consilii lumen infudit, ut aliquem recens mortuum inquiri et inferri iuberet. Macarius per idem tempus ecclesie illius episcopus presens erat. Nec mora, uerbum factum, cadauer illatum est. Deponitur iacenti una de crucibus, admouetur et altera, sed eorum ligna mors spreuit. Postremo dominicam crucem prodit resurrectio, et ad salutaris ligni tactum, morte profuga, fumus excussum, et corpus erectum est; tremefactisque uiuentibus, stetit mortuus; et funebribus, ut Lazarus quondam, uinculis expeditus, illico inter spectatores suos rediuiuus  incessit. Ergo crux Domini tot operta etatibus et Iudeis in tempore passionis abscondita, neque gentibus in edificatione fani, terram sine dubio ad ipsam fabricam egerentibus, reuelata, nonne diuina manu latuit, ut nunc inueniretur, cum religiose quereretur? Ita ut crucem Christi decuit, experimento resurrectionis inuenta et probata crux Christi est, dignoque mox ambitu consecratur, condita in passionis loco basilica, que auratis coruscat laquearibus, et aureis diues altaribus, arcano repositam sacrario crucis partem seruat, quam thecis argenteis incomparabilis fide regina conditam dereliquit ibi. Namque partem ipsius ligni salutaris detulit filio, quam episcopus urbis eius quotannis, cum Pascha Domini agitur, adorandam populo, princeps ipse  uenerantium promit. Neque preter hanc diem qua crucis ipsius mysterium celebratur, ipsa  quasi quoddam sacre solemnitatis insigne profertur: nisi interdum religiosissimi postulent, qui hac tantum causa illo perigrinati aduenerint, ut sibi eius reuelatio, quasi in pretium longinque peregrinationis deferatur; quod solum episcopi beneficio obtineri ferunt. Que quidem crux, in materia insensata uim uiuam tenens, ita ex illo tempore innumeris pene quotidie hominum uotis lignum suum commodat, ut detrimentum non sentiat, et quasi intacta permaneat; quotidie diuidua sumentibus, et semper tota uenerantibus. Sed istam imputribilem uirtutem et indestructibilem soliditatem,  de illius profecto carnis sanguine bibit, que passa mortem, non uidit corruptionem. Clauos quoque, quibus corpus dominicum fuerat affixum, eadem uenerabilis regina portauit ad filium. Ex quibus ille frenos composuit, quibus uteretur ad bellum; et ex aliis galeam, nichilominus belli usibus aptam.

 Eodem die Rome uia Numentana, milliario septimo, sancti Alexandri [a 1Kb] pape, cum Euentio et Theodulo presbyteris sub Traiano principe, Iudice Aureliano: qui Romane Ecclesie episcopatum, quintus post Petrum, tenuit annos decem, menses duos, dies decem, et sanctitate incomparabilis, fide clarissimus, maximam partem senatorum Urbis conuertit ad Dominum.  Qui postmodum, iubente Traiano principe, ab Aureliano comite utriusque militie, carceri mancipatus, post stupenda et diuina miracula, ubi per puerum, qui faculam ferebat ardentem, e carcere nocturno silentio per fenestram eductus, ad domum Quirini tribuni, ubi beatus Hermes prefectus sub custodia tenebatur, perducitur; et postquam sanata est filia ipsius Quirini, Balbina nomine, et ipse Quirinus conuersus baptismi gratiam desiderauit, postque liberationem et baptizationem eorum, quos uinculis arctatos in carcere Quirinus ipse tenuerat, inter quos duos quoque sanctissimos presbyteros inter reos constrinxerat, Euentium et Theodulum qui de Oriente uenerant; post ista omnia, et si qua sunt alia uenerabiliter ab eo gesta, Aureliano comiti  iterum, principe adhuc Traiano , exhibitus est simul cum ipsis beatis duobus presbyteris; primoque in equuleum leuatus, et tortus ungulis, atque lampadibus attractatus grauissime fuit. Cumque nullas daret uoces, dixit ei Aurelianus: Quare taces? Sanctus Alexander respondit: Quia tempore orationis Christianus homo cum Deo loquitur. Deposito autem Alexandro, iussit impius iudex applicari Euentium et Theodulum, et interrogauit beatum Alexandrum: Qui sunt isti? Beatus Alexander dixit: Ambo uiri sancti, ambo presbyteri. Tunc conuersus ad beatum Euentium, iudex interrogauit eum: Quando factus es Christianus? Cui beatus Euentius: Ante annos septuaginta et annorum undecim sum baptizatus, et  annorum uiginti presbyter ordinatus fui, et nunc ago octogesimum et unum etatis, quem in carcere et uinculis compleui. Et postquam interrogauit etiam Theodulum, et in confessione manentem inuenit, iussit furnum incendi fortiter, et beatum Alexandrum atque Euentium ligatos in medium precipitari. Cum eis et beatus Theodulus sponte in flammas prosiluit, decantans cum ipsis et pariter gratias agens: Igne nos examinasti, et non est inuenta in nobis iniquitas . Quod cum nuntiatum impio Aureliano esset, fecit beatissimum Alexandrum punctis creberrimis per tota pungi membra,  donec deficeret. Huiusmodi fine uir sanctus martyrium suum compleuit. Sancti autem duo presbyteri gladio consummati sunt. Quorum corpora Seuera femina religiosa collegit, et beatum Alexandrum atque Euentium in uno sepulcro, sanctum uero Theodulum separatim in alio posuit uia Numentana, in predio suo, u Nonas Maii.



E. Iu NONAS MAII. 

 In Palestina ciuitate Gaza, natalis S. Siluani eiusdem urbis episcopi. Qui persecutione Diocletiani cum plurimis clericorum suorum martyrio coronatus est.

Item in metallo Fanensi, sanctorum martyrum  quadraginta qui simul capite cesi sunt.

Nicomedie, natali sancte Antonie: que nimium torta et uariis afflicta cruciatibus ab uno brachio tribus diebus suspensa, et in carcerem biennio detrusa, a Priscilliano preside ad ultimum flammis exusta est.

Eodem die, in Norico Ripensi, loco Lauria, conatalis sancti Floriani, qui presidis iussu, ligato ad collum saxo, in flumen Anisi precipitatus est, et mox, omnibus qui circumstabant uidentibus, oculi precipitatoris eius crepuerunt.

Ipso die, beati Quiriaci episcopi et martyris gloriosi, sub Iuliano imperatore.



F. III NONAS MAII. 


[b 1Kb] Apud Alexandriam sancti Euthymii diaconi in carcere quiescentis.

Thessalonice natalis sanctorum Irenei et Peregrini et Irenes ignibus combustorum.

In Galliis ciuitate Arelatensi, sancti Hilarii episcopi, magni, docti et preclarissimi uiri. Qui paupertatis amator, et erga inopum prouisionem non solum mentis pietate, sed et corporis sui labore sollicitus erat: nam pro reficiendis pauperibus, etiam rusticationem contra uires suas, homo genere clarus, et longe aliter educatus exercuit. Sed nec in spiritualibus neglexit: nam et in docendo gratiam habuit, et absque personarum acceptione omnibus castigationem ingessit. Inter sua uero opera ingenio immortali,  ad multorum utilitatem necessario opere, uitam sancti Honorati decessoris sui composuit. Moritur ualentiniano et Martiano imperatoribus.

Item uienne, beati Nicetii episcopi, uenerabilis sanctitatis uiri.

Antisiodori, passio sancti Iouiniani, lectoris et martyris.



G. PRIDIE NONAS MAII. 

[c 1Kb] Natalis sancti Ioannis apostoli ante portam Latinam Rome, qui ab Epheso, iussu Domitiani fratris Titi, secunda persecutione, quam ipse post Neronem  exercuit, ad urbem Romam perductus, presente senatu, ante portam Latinam in feruentis olei dolio missus est, agente hoc impio principe qui Christianorum infestissimus persecutor erat. Sed beatus apostolus tam liber a pena inde exiit quam a corruptionibus carnis fuerat immunis. Tunc in Pathmum insulam relegatur exsilio, ubi Apocalypsim uidit. Ad commendandam ergo ipsius dignam memoriam, et pro fide apostolicam constantiam, Christiani ecclesiam, uenerationem eius gestantem in supradicte loco ante portame Latinam preclaro et miro opere construxerunt, ubi festiuum concursum undecimo. Non Maii usque hodie faciunt.

Eodem die, beati Euodii, Antiochie episcopi, qui primus ab apostolis [a 1Kb] ibi est episcopus ordinatus.

 Item beati Lucii Cyrenensis, qui apud Cyrenem primus episcopus a sanctis apostolis institutus est, quem in Actibus apostolorum sanctus Lucas commemorat.



A. NONIS MAII. 

Natalis sancti Iuuenalis martyris.

Et beatissime atque illustrissime Dei famule Flauie Domitille [b 1Kb] . Que cum esset Flauii Clementis consulis ex sorore neptis, et a sancto Clemente sacro uelamine ad integritatis perseuerantiam consecrata, persecutione Domitiani, anno principatus  eius quinto decimo ob testimonium quod Christo perhibebat, cum aliis plurimis in insulam Pontiam exsilio deportata, longum inibi martyrium duxit. Nouissime, cum ab Aureliano sponso suo, quem pro Christo contempserat, et cuius accusatione exsilio fuerat relegata, translata esset ad Terracinam urbem Campanie, et doctrina ac miraculis primo Euphrosynam et Theodoram collactaneas et conuirginales suas, deinde etiam alios ad fidem Christi conuertisset, inter que magnalia, etiam predictus Aurelianus infestissimus persecutor eius, diuina uirtute exstinctus est; a Luxorio fratre eius incenso cubiculo in quo simul prefatis cum uirginalibus suis clausa morabatur, cursum gloriosi martyrii sui consummauit sub persecutione Traiani; altera namque  die ueniens sanctus diaconus nomine Cesarius, inuenit corpora sanctarum uirginum illesa; in facies enim suas prostrate, orantes Dominum, recesserunt. Quarum corpora idem sanctus diaconus in sarcophago nouo simul condiens, in profundo terre infodiens sepeliuit.

Eodem die apud Nicomediam, passio sanctorum martyrum Flauii, Augustini, et Augustini fratrum.



B. uIII IDUS MAII. 


[c 1Kb] Mediolani, sancti uictoris martyris: qui natione Maurus, et a primeua etate Christianus, cum esset in castris imperialibus, miles etiam canitie decoratus, compellente Maximiano ut sacrificaret idolis, in confessione Domini fortissime perseuerans, primo grauiter fustibus cesus, sed Deo protegente, doloris expers, deinde liquenti plumbo perfusus, sed nichil penitus lesus; nouissime gloriosi martyrii cursum capitis abscisione compleuit. Erat autem ciuis sanctorum martyrum Naboris et Felicis, qui in Africa decollati, simul cum Ianuario et Marino Mediolanum translati sunt.



C. uII IDUS MAII. 


[d 1Kb] In Perside sanctorum martyrum trecentorum decem.

Eodem die apud Nazianzi oppidum, beati Gregorii episcopi, qui theologus dicitur, nobilis Athenis eruditus, collega beati Basilii, Cesaree Cappadocie postea episcopi. Quique, cum se totum Dei seruitio mancipasset, tantum de college amore presumpsit, ut sedentem Basilium de doctoris cathedra deponeret, ac secum ad monasterium manu iniecta perduceret, ibique per annos tredecim omnium Grecorum secularium, libris remotis, solis diuine Scripture uoluminibus operam dabant. Igitur apud Nazanzon oppidum in loco patris episcopus subrogatus, hereticorum turbinem fideliter tulit. Reddita uero pace,  Constantinopolim ad ecclesiam docendam uenire exoratus, non abnuit. Ubi breui tempore in tantum ad emendandum populum, uetustis hereticorum infectum uenenis, profecit, ut tunc primum Christiani sibi fieri uiderentur, et nouellam lucem ueritatis aspicere. Sed ubi gloriam subsecuta inuidia est, obniti quidam et prescriptionibus minus sanis uti cepere, ut ipso ad propria remeante, alius ordinaretur episcopus. Quod ille susurrari tantum et sub dente sentiens ruminari, ipse profert, quia dicere ei nullus audebat. Absit, inquit, ut mei causa, aliqua simultas in Dei sacerdotibus oriatur. Si propter me est ista tempestas, tollite, et mittite me in mare, et desinet a uobis quassatio. Tum regressus, in ecclesia sua quod superfuit uite tempus exegit. Et  quoniam fessa iam etate et corpore inualidus erat, successorem sibi ipse delegit, quo ecclesiam gubernante, debilitatis et senectutis otio frueretur.

Constantinopoli, natalis S. Timothei [e 1Kb] , quando ab Epheso eius sacra ossa delata sunt.



D. uI IDUS MAII. 

Iob prophete.

Rome uia Latina in cemeterio eiusdem, natalis sanctorum Gordiani et Epimachi; quos Iulianus,  imperator apostata, inter multos Christianos, publicis custodiis mancipauit, beatum uero Ianuarium senem presbyterum comprehensum cuidam uicario Gordiano ad audiendum tradidit. Qui beatum Ianuarium patienter audiens, spiritu Dei illuminatus credere cepit. Quem protinus beatus presbyter, cum uxore Marina nomine, et familia promiscui sexus numero quinquaginta et tres, et eo amplius, baptizauit. Quod factum audiens Iulianus, plenus ira, damnauit inscriptionibus sanctum presbyterum Ianuarium; sanctum uero Gordianum similiter damnatum in custodia publica posuit; atque cuidam Clementiano, quem uicarium eius loco dederat, tradidit. Uxorem porro eius ad Aquas Saluias [al. Silmas] manere precepit in seruitio rusticorum. Clementianus  autem pro tribunali residens, beatum Gordianum uinctum catenis sibi presentari fecit. Ille in confessione Christi fixus, diu plumbatis ceditur; in ultimo capite truncatur. Cuius corpus iussit iniquus iudex ante templum Apollonis [a 1Kb] in Tellude iactari, ut a canibus roderetur. Quod nocturno tempore Christiani rapientes, milliario plus minus uno ab urbe Roma posuerunt in crypta, ubi iam pridem corpus beati martyris Epimachi sepultum fuerat. Hic Epimachus apud Alexandriam cum collega suo Alexandro multo tempore in uinculis et in cruciatibus carceris tortus, cum in frequentibus et diuersis suppliciis confectus perpurasset in fide, ignibus postremum consumitur, deinde reliquie eius Romam translate.

 Item Rome, natalis S. Calepodii senis presbyteri, sub Alexandro imperatore; qui eum fecit occidi a Laodicio, et corpus trahi per ciuitatem, atque iniactari, die Kalendarum Maii. Quod inuentum piscatores leuauerunt, et narrauerunt hoc Callisto episcopo. Acceptum itaque condiuit illud aromatibus et linteaminibus, et sepeliuit in cemeterio eius, milliario ab Urbe tertio, in crypta, uI Idus Maii. Tunc decollatus est ab Alexandro Palmatius consul cum uxore et filiis, et aliis promiscui sexus de domo sua quadraginta duobus. Cum quibus et Simplicius senator cum uxore et filiis suis, et familia sua, fere promiscui sexus sexaginta et octo, et Felix similiter cum uxore sua Blanda, qui per doctrinam Callisti pape et Calepodii presbyteri, nuper fuerant baptizati.  Hic enim Palmatius consul Alexandro imperatori adeo charus, acceperat ab eo potestatem ut Christianos cogeret sacrificare. Erat autem multitudo Christianorum collecta in quodam loco trans Tiberim, inter quos beatus Callistus episcopus Urbis cum clero suo, et senex presbyter beatus Calepodius; ad quos tenendos Palmatius consul milites direxit. Qui ingressi ubi erat sanctorum multitudo,  subito ceci facti sunt. Palmatius hoc uidens, timore perterritus, nuntiauit Alexandro, atque milites in conspectu eius exhibuit. Tunc cepit Alexander clamare: O ciues optimi, uidetis artem magicam? Respondit Palmatius: Si per magicam istud factum est, ubi sunt uirtutes deorum nostrorum? Iubeat itaque pietas uestra offerri et immolari diis, ne pereat respublica per eorum incantationes. Statuitur itaque dies, et preconis uoce iubentur omnes immolare Mercurio, qui in urbe Roma erant. Factum est autem, dum funderetur sanguis porcinus et uitulinus, et sacerdotes uirginesque baccharentur per templum demonis, una ex illis Iuliana nomine, arrepta cepit clamare: Deus Callisti, ipse uiuus et uerus, ipse indignatus est pollutionibus reipublice uestre, et  conteret regem mortalem uestrum, quia non adoratis ueritatem. Audiens hoc Palmatius, cucurrit ad beatum Callistum trans Tiberim, ubi erat multitudo Christianorum, et cecidit ad pedes eius: Cognoui, inquit, Dominum Christum Deum esse uerum, quem demones confessi sunt hodie. Per ipsum te coniuro ut liberes me a cultura demonum, et baptizes me sicut predicas. Quem B. Callistus, indicto ieiunio, catechizauit, et allata aqua baptizauit. Qui baptizatus cepit clamare: uere uidi Dominum Iesum Christum, lumen uerum, qui me illuminauit. Baptizata autem est et omnis domus eius. Ab eadem die omnem facultatem suam cepit pauperibus Christianis erogare, ubicunque inuenirentur, ministrans eis uictum et tegumentum. Post dies triginta requiritur ab Alexandro;  nuntiatum enim est ei quod Christianus esset. Tentus igitur a quodam tribuno Torquato, missus est per triduum in custodia Mamurtini [al., Mamertini], et uinctus presentatur Alexandro. Quem uidens Alexander, iussit solui, cui et dixit: Sic amens es, Palmati, ut deseras deos, et queras hominem mortuum? Inter alia respondit Palmatius: Feci quasi infelix: modo autem cognoui quod uerum est. Tunc Alexander tradidit eum cuidam senatori Simplicio, ut reuocaret eum ad culturam deorum mollibus uerbis. Sed Palmatius ieiuniis, orationibus et uigiliis studens, non cessabat lacrymis Deum Patrem omnipotentem et Dominum Iesum Christum Filium eius deprecari. ueniens autem ad eum quidam Felix nomine, rogabat eum pro uxore  sua, que a quatuor annis iacebat clinica. Beatus Palmatius, presente uxore Simplicii et omni familia, cecidit in terram, et cum lacrymis orare cepit: Domine Deus, qui illuminasti seruum tuum, et donasti mihi lumen eternum Dominum Iesum Christum, salua ancillam tuam Blandam, et alleua eam de lecto doloris, ut cognoscant omnes quia tu es Creator omnium rerum. Que illico sana surrexit.  Quod uidentes Simplicius et Felix, et reliqui qui in domo Simplicii erant, ceperunt urgere beatum Palmatium ut baptizarentur. Qui mittens uocauit sanctum Callistum, et baptizati sunt omnes in nomine Domini Iesu Christi.

Item Rome uia Latina ad Centum aula, natalis sanctorum Quarti et Quinti.



E. u IDUS MAII. 

Rome uia Salaria milliario uigesimo secundo natalis sancti Anthimi.

uienne, beati Mamerti episcopi, qui ob imminentem cladem, solemnes ante Ascensionem Domini litanias instituit.



F. Iu IDUS MAII. 


Rome, in cemeterio Pretextati, natalis sanctorum martyrum Nerei et Achillei fratrum, qui fuerunt eunuchi B. Blauie Domitille, quique cum ea apud insulam Pontiam longum pro Christo duxerunt exsilium. Postmodum uero ab Aureliano sponso Domitille  primo uerberibus grauissimis attrectati, deinde Mommio [al., Mummio, et Memmio] Ruffo consulari sunt traditi, a quo cum equuleo et flammis compellerentur ad immolandum et dicerent se a B. Petro apostolo baptizatos, nulla ratione posse idolis immolare, capite cesi sunt. Quorum corpora rapuit Auspicius discipulus eorum nutritor sancte uirginis  Domitille que etiam nauicule imposita, adduxit, et in predio Domitille in crypta arenaria sepeliuit, uia Ardeatina a muro Urbis milliario uno semis.

Item uia Aurelia, milliario secundo, natalis sancti Pancratii martyris: qui cum esset annorum uiginti quatuor sub Diocletiano martyrium capitis detruncatione compleuit. Cuius reuerendum corpus Octauilla illustris femina occulte noctu sublatum, aromatibus conditum sepeliuit Iu Idus Maii.

Eodem B. Dionysii [a 1Kb] patrui beati Pancratii, cuius studio idem Pancratius et baptizatus, et in timore Domini confortatus ad martyrium animatus est, ipse cum premiis celestibus, charus et dignus Deo, in pace diem uite huius clausit.

 Sed et tunc temporis passa est uirgo sacratissima Soteris nomine, et genere nobilis sub Diocletiano Augusto.

Eodem die apud Cyprum, S. Patris nostri Epiphanii, Salamine.



G. III IDUS MAII. 

Natalis S. Marie ad Martyres. Phoca imperatore, beatus Bonifacius papa in ueteri fano quod Pantheon uocabatur, ablatis idololatrie sordibus, ecclesiam beate semper uirginis Marie et omnium martyrum dedicauit. Cuius dedicationis sacratissima dies agitur Rome III Idus Maii.

 Ipso die, sancti Seruatii Tungrensis Ecclesie episcopi: qui tempore quo Hunni Germaniam uastabant, ne ciuitatis atque ecclesie sue uideret excidium, Domini reuelatione commonitus, transiit ad uicum Traiectensium; ibique defunctus, atque in medio publici aggeris est sepultus. Ob cuius meritum hominibus demonstrandum cum tempore hiemis omnia in circuitu nix repleret, nunquam sepulcrum eius operuit, donec industria ciuium basilica super ipsum edificata est.



A. PRIDIE IDUS MAII. 

Sancti Patris nostri Pachomii [b 1Kb] , qui cum esset factis apostolice gratie insignis, fundatoque Aegypti  cenobiorum, scripsit monachorum regulas, quas angelo dictante dedicerat, simul et de tempore Paschali.

Ipso die in Syria, natalis uictoris et Corone, sub Antonino imperatore, duce Alexandrie Sebastiano. Erat autem uictor miles a Cilicia, cui Sebastianus in confessione fidei confringi digitos, et euelli iussit ungues a cute, deinde illum in caminum ignis mitti, ubi triduo permanens, non est lesus. Deinde uenenum bibere iussus, non est mortuus, sed ueneficum potius ad fidem conuertit. Postea iussum est, neruos corporis eius tolli; deinde oleum bulliens mitti in pudendis eius. Post hoc iussit lampades ardentes suspenso ad latera applicari: post hec acetum et calceum simul misceri, et dari ei in ore; deinde  oculos erui. Deinde triduo iussit capite iusum [al., ioum, id est deorsum] suspendi; et dum adhuc spiraret, iussit eum excoriari. Tunc Corona cum esset uxor cuiusdam militis, cepit beatificare sanctum uictorem pro gloria martyrii. Et dum hoc faceret, uidit duas coronas de celo lapsas, unam uictori, et alteram sibi missam. Cumque et hoc cunctis audientibus protestaretur, tenta est a duce; iussumque est duas arbores palme curuari adinuicem, et canabinis funibus ligari Coronam in utriusque manibus et pedibus, et sic arbores dimitti. Quod dum fieret, diuisa est Corona in duas partes, et sic eterne uite coronam accepit. Erat autem sexdecim annorum. Tunc quoque uictor decollatus, et ipse uictorie perennis triumphum meruit.



B. IDIBUS MAII. 


Natale sanctorum confessorum Torquati, Ctesiphontis, Secundi, Indalecii, Cecilii, Esitii, Euphrasii. Qui Rome a sanctis apostolis episcopi ordinati, et ad predicandum uerbum Dei ad Hispanos, tunc adhuc gentili errore implicatos, directi sunt. Cumque ad ciuitatem Accitanam uenissent, et propter laborem itineris modicum quiescentes, causa uictus emendi discipulos in urbem misissent; mox paganorum multitudo, qui tunc forte diis suis festa celebrabant, eos usque ad fluuium persecuta est, in quo pons mire magnitudinis et firmitatis exstructus,  transeuntibus sanctis, Dei nutu, cum omni persequentium multitudine funditus corruit. Ad quod miraculum ceteri territi, et cuiusdam magne senatricis Ludarie  exemplum secuti, relictis idolis, Christo Domino crediderunt. Post hoc diuersis urbibus euangelizantes, et innumeras multitudines Christi fidei subiugantes, Torquatus Acci, Ctesiphon uergii, Secundus Abule, Indalecius Urci, Cecilius Eliberri, Esitius Cartese [al., Carcere], Euphrasius Eliturgi quieuerunt. Exstat usque hodie illustre miraculum ad condemnationem pretiose mortis eorum. Nam eadem solemnitate apud prefatam Accitanam urbem, ad sepulcrum sancti Torquati arbor oliue diuinitus florens, maturis fructibus  onustatur.

Apud insulam Chium, natalis sancti Isidori martyris. In cuius Basilica exstat puteus, in quo et fertur iniectus. De cuius aqua energumeni, febricitantesque, uel reliqui infirmi sepius potati saluantur.

Apud Lamosacum, passio sanctorum Petri et Andree, Pauli et Dionysie [a 1Kb] .



C. XuII KAL. IUNII. 

Apud Isauriam, natalis sanctorum Aquilini et uictoriani, quorum gesta habentur.

Apud Antisiodorum, passio sancti Peregrini, episcopi primi ciuitatis ipsius.

Et in pago Foroiuliensi, uico qui uocatur Calidianus,  sancte Maxime uirginis, que multis clara uirtutibus, in pace quieuit.



D. XuI KAL. IUNII. 

In Tuscia natale sancti Torpetis martyris sub Nerone principe. Hic magnus in officio Cesaris Neronis fuit, et a beato Antonino presbytero baptizatus et in fide Christi eruditus est. Hunc Nero cum cognouisset esse Christianum, tradidit cuidam propinquo suo Satellico, ut impelleret eum sacrificare. Sed cum spiritu Dei confortatus, et in fide fundatus, uir beatus immobilis permaneret, fecit eum Satellicus alapis, cedi et ligatum ad columnam tandiu uerberibus affici, quousque sanguis guttatim de corpore  ipsius deflueret. Sed subito dum martyr cederetur, columna cadens oppressit iudicem, et quinquaginta cum eo uiros. Inde tentus a ministris, positus est in rota. Postea feris obiicitur a filio Satellici, nomine Syluio, sed minime ab his lesus. Cuius constantiam et uirtutem quidam consiliarius Neronis Euellius nomine inspiciens, Christo credidit. Ac post paululum baptizatus decollatus est in urbe Roma u Kalendas Maii, martyriique honore coronatus. Sed et beatus Torpes iubente Syluio foras ciuitatem Pisanam ductus decollatione martyrium suum compleuit III Kalendas Maii. Huius corpus ministri sceleris impositum pene fracte et cariose  naui, simulque canem et galium proiecerunt in decursum fluminis. Apparens autem angelus Domini cuidam uenerabili femine, cuius nomen Celerina, monuit ut perquireret martyris corpus, et sepeliret. Quod illa celerius complens, inuentum cum omni reuerentia sepeliuit et de facultatibus suis, cessante persecutione, ecclesiam miro opere supra construxit. Agitur festiuitas martyris et conuentus ciuium XuI Kalend. Iunii.



E. Xu KAL. IUNII. 

Apud Aegyptum, natalis sancti Dioscori lectoris: in quem preses multa et uaria tormenta exercuit, ita ut ungues eius effoderet, et lampadibus eius latera inflammaret; sed celestis luminis fulgore territi  ceciderunt ministri. Nouissime laminis ardentibus adustus martyrium consummauit.



F. XIu KAL. IUNII. 

Rome, natalis sancte Pudentiane uel Potentiane uirginis, que illustrissimi generis, Pudentis discipuli sancti Pauli apostoli filia fuit; cuius mater Sabinella, soror uero Praxedis; quas piissimus pater earum Pudens in omni religione Christi erudiuit, uirginesque Christo reliquit. Que post obitum sancti patris in omni exercitatione pietatis ita excreuerunt, ut nocte dieque incessanter hymnis et orationibus cum femina sua Domino inseruirent, beatissimo Pio urbis episcopo cum eis in laudibus Dei participante. Remunerationem igitur pro piissimis  laboribus suis percepture, quos per gratiam Christi fructuose consummauerant; post innumeros agones, post multorum martyrum uenerabiliter exhibitas sepulturas, post omnes facultates suas in uisceribus pauperum inclusas, Christoque fideliter commendatas, tandem de terris ad Christum migrauerunt: Potentiana uenerabilis quartodecimo Kalendas Iunii, posita in cemeterio Priscille uia Salaria; Praxedis uero uirgo eque sanctissima duodecimo Kalendas Augusti, et ipsa cum sorore iuxta patrem sanctum Pudentem posita.

Eodem ipso die, beatissimi Pudentis patris supra nominatarum uirginum, qui ab apostolis Christo in baptismo uestitus, innocentem tunicam usque ad coronam uite immaculate custodiuit, et seruauit.

 Item Rome, natalis sanctorum Caloceri, et Partheni eunuchorum uxoris Decii imperatoris: qui cum essent, unus prepositus cubili, alter primicerius, nolentes sacrificare idolis, a Decio occisi sunt. Corpora eorum iuxta uiam Appiam posita XIu Kalendas Iunii.



G. XIII KAL. IUNII. 

Rome uia Salaria, natalis sancte Basille uirginis et martyris [b 1Kb] . Que cum esset ex genere regio, et haberet sponsum illustrissimum nomine Pompeium,  per beatam Eugeniam et sanctos Dei uiros Protam [al., Protum] et Hyacinthum conuersa ad fidem, accusata est a prefato sponso suo quod esset Christiana. Decreuit continuo Gallienus Augustus, qui tunc Christi persequebatur Ecclesiam, ut aut sponsum reciperet, aut gladio interiret. Conuenta de hoc respondit, se Regem regum sponsum habere, qui est Christus Filius Dei. Et cum hoc dixisset, gladio transuerberata est.

[a 1Kb] Eodem die in Galliis, ciuitate Nemauso, natalis Baudelii martyris: qui a paganis deorum suorum sacrifica celebrantibus comprehensus cum sacrificare nollet, et in fide Christi immobilis inter uerbera et tormenta persisteret, martyrii palmam pretiosa morte percepit.



A. XII KAL. IUNII. 


In Mauritania Cesariensi, natalis sanctorum Timothei, Polii et Eutychii diaconorum; qui apud prefatam regionem uerbum Domini disseminantes, pariter coronari meruerunt.

Item apud Cesaream Cappadocie, natalis SS. Polyeucti, uictorii, Donati.



B. XI KAL. IUNII. 

In Africa, SS. Casti et Aemilii, qui per ignem passionis martyrium consummauerunt. Scribit Cyprianus in libro de lapsis .

Eodem die apud Corsicam, S. Iulie, que crucis supplicio passa est.



C. X KAL. IUNII. 


Apud Lingones, passio sancti Desiderii episcopi, qui cum plebem suam ab exercitu Wandalorum uastari cerneret, ad regem eorum, pro ea supplicaturus exiuit: a quo statim iugulari iussus; pro ouibus sibi creditis ceruicem libenter tetendit, et percussus gladio, migrauit ad Christum. Percussor uero eius mox amentia correptus interiit. Sepultus est ibidem beatus martyr, in basilica iuxta urbis muros, quod fidelium populus a Christo ei commissus, precipuo ipsius amore, et pia deuotione ad tutelam ciuium fieri procurauit. Passi sunt autem cum eo et plures alii de numero gregis sui, et apud eamdem urbem conditi.



D. IX KAL. IUNII. 


Natalis S. Manahen, Herodis tetrarche collectanei , doctoris et prophete sub gratia Noui Testamenti, apud Antiochiam in Christo quiescentis

Item beatissime Ioanne uxoris Chuse procuratoris Herodis, quam commemorant euangeliste .

Item in Portu Romano, natalis S. uincentii martyris.

 [b 1Kb] In Galliis, ciuitate Nannetis, natalis SS. martyrum Donatiani et Rogatiani fratrum.

In Istria, natalis SS. Ielli, Siruilii, Syluani et Dioclis.



E. uIII KAL. IUNII. 

[c 1Kb] Rome uia Numentana, in cemeterio Pretextati, natalis sancti Urbani episcopi et martyris. Cuius doctrina, sub persecutione Alexandri, multi martyrio coronati sunt.

Mediolani, S. Dionysii episcopi et confessoris. Qui ab imperatore Constantio Ariano apud Cappadociam pro fide catholica damnatus exsilio, ibidem requieuit. Reliquias corporis eius, per sanctum Basilium prefate urbis episcopum receptas, B. Ambrosius  condigno honore condidit.

[d 1Kb] Eodem die apud Mesiam, ciuitate Dorostoro, natalis sanctorum martyrum Passicratis, ualentionis, et aliorum duorum coronatorum.

Rome, Eleutherii pape. Hic accepit epistolas a Lucio Britannico rege, ut per eius mandatum Christianus fieret. Sepultus est iuxta corpus beati Petri apostoli.



F. uII KAL. IUNII 

[e 1Kb] Apud Athenas, natalis sancti Quadrati episcopi, discipuli apostolorum.

Item natalis S. Quadrati martyris, in cuius solemnitate S. Augustini sermone habiti inueniuntur.

[f 1Kb] Rome, B. martyrum Symmetrii presbyteri, et  aliorum uiginti duorum, quos Antonius imperator gladio pro Christo puniri fecit: quorum corpora nocte beata Praxedis collegit, et sepeliuit in cemeterio Priscille, sub die septimo Kal. Iunii.

Tuder Tuscie, natalis SS. Felicissimi, Heraclii, Paulini.

In territorio Antisiodorensi, passio sancti Prisci martyris cum ingenti multitudine.

In Britanniis, S. Augustini episcopi et confessoris. Qui missus a beato papa Gregorio, primus genti Anglorum Christi Euangelium predicauit, atque illic uirtutibus et miraculis gloriosus in Christo quieuit.



G. uI KAL. IUNII. 

 Apud Mesiam, ciuitate Dorostorensi, natale sancti Iulii qui tempore persecutionis cum esset ueteranus, et emerite militie, comprehensus ab officialibus, et Maximo presidi oblatus, nolens sacrificare idolis, et nomen Domini Iesu Christi constantissime confessus, capitali sententia punitus est. Cumque duceretur ad locum cedis implende, Esychius quidam miles, cum et ipse ob fidem Christi comprehensus detineretur, rogabat eum dicens: Memor esto mei, nam et ego subsequor te. Plurimum etiam saluta Passicratem et ualentionem famulos Dei, qui nos  iam per bonam confessionem precesserunt ad Dominum. Iulius uero osculatus Esychium dixit: Frater, festina uenire; mandata enim tua iam audierunt quos salutasti. Sic accepto orario, ligans sibi oculos, martyrii palmam gladio cedente percepit.

In Galliis, ciuitate Arausica, S. Eutropii episcopi cuius uitam, illustrem uirtutibus ac miraculis, uerus episcopus luculento sermone describit.



A. u KAL. IUNII. 

[a 1Kb] Natalis sancti Ioannis pape, quem  Theodoricus rex Arianus reuertentem in Rauennam, in custodia tantum, ad mortem usque, cum aliis  eque catholicis uiris, perduxit. Huius meminit S. Gregorius in libro Dialogorum. Cuius corpus, translatum de Rauenna, sepultum est in basilica B. Petri apostoli, quinto Kalendarum Ianuarii, Olybrio consule.

Eodem die apud Parisium, natalis sancti Germani episcopi et confessoris.

Item apud Sardiniam, sanctorum Aemilii, Felicis, Priami et Luciani.



B. Iu KAL. IUNII. 

Rome, uia Aurelia, sancti Restituti.

uia Triburtina, septem germanorum.

Treuiris, beati Maximini episcopi, a quo Athanasius  persecutionem Constantii fugiens honorifice susceptus est.

Item passio sancti Cononis martyris, et filii eius sub Aureliano imperatore, in Iconio, ciuitate prouincie Isaurie, iudice Domitiano. Hic cum esset fide preclarus, exhibitus iudici cum filio suo annorum duodecim, Spiritum sanctum in se habitare ueraci confessione manifestauerunt. Primum itaque ignito ferro superpositi; deinde craticulam prunis suppositis et oleo superinfuso constanter superauerunt; inde frixoriam; inde suspensi, et ualido igne sub eis adhibito, malleo ad extremum ligneo manus eorum contrite, in laudem omnipotentis Dei, spiritum emiserunt.

Eodem die, natalis sanctorum Sisinnii, Martyrii,  atque Alexandri: qui in Anaunie partibus persequentibus gentilibus uiris, martyrii coronam adepti sunt. Hos uigilius Tridentine urbis episcopus et martyr ad regionem uicinam  ad predicandum misit. Ex quibus unus Sisinnius senex uenerabilis, genere Grecus, ex prouincia Cappadocie fuit. Igitur dum per aliquod tempus uerbum Dei predicarent, turba gentium indigne ferens, aduersus sanctos Dei pugnatura consurgit. Contigit autem, ut secundum gentilem consuetudinem, per quinquennium cultura ruris sui, diabolica pompa semina  sua circumirent, luctuosis ornatibus coronati, Saturno uictimas immolaturi. Tunc et ipsi apprehensi a multitudine gentilium immolare iubentur. Quibus reluctantibus, tanta cede sunt mactati, ut uix extremum spiritum traherent. Interim una nocte dilata, mox peruenitur ad coronam martyrii. Nam sanctus Sisinnius tuba erea percussus in capite, atque securibus confossus, iuxta ipsius ecclesie limina decubuerat. Sanctus uero Martyrius comprehensus stetit immobilis, et agens gratias Deo, uulneratus capite securibus, atque subditus transforatus, ducebatur ad idolum; in quo itinere reddidit spiritum. Multitudo autem gentilium tunc apprehendentes sanctorum corpora, et in collo S. Sisinnii tintinnabulum suspendentes, insultabant dicentes: Modo te  uindicet Christus. Igitur inter corpora sancti Sisinnii et Martyrii uiuus Alexander trahendus apponitur, ut per iter asperum membratim corpora disiungerentur. Ubi ergo peruenerunt ad aram Saturni, ignem copiosum factum, sanctorum corporibus immiserunt. Sanctum autem Alexandrum flagellantes, interrogabant, si uellet euadere flammas, ut sacrificaret Saturno. Sed ille contemnens impias uoces, gloriose passionis excepit palmam. Hec cum sexta feria acta fuissent quando Saluator fuerat crucifixus, umbra quedam nigra proxima terre, mox totam texit regionem, fulminibus creberrimis discurrentibus, ut et ipsi impii confiterentur terrore perculsi, hoc sanctorum causa fieri. Quorum etiam reliquias cum postmodum Mediolanenses summa deuotione  susciperent, quidam cecus ex littore Dalmateno adueniens, tacto loculo lumen recepit, ut sanctus Paulinus scribit in uita S. Ambrosii.



C. III KAL. IUNII. 

[b 1Kb] Rome uia Aurelia in cemeterio, natalis sancti Felicis pape. Qui cum annis quinque rexisset Ecclesiam, sub Claudio principe, martyrio coronatus est.

Turribus Sardinie, natalis sanctorum martyrum Gabinii et Crispuli.



D. PRIDIE KAL. IUNII. 

[c 1Kb] Rome, S. Petronille uirginis. Hec fuit filia  beatissimi Petri apostoli, que post multa miracula sanitatum, cum eam Flaccus comes suo uellet coniugio sociare, tridui, inducias postulans, et cum sancta uirgine Felicula collectanea sua continuis ieiuniis atque orationibus uacans, tertio celebratis Dominice oblationis mysteriis, mox ut Christi sacramentum accepit, reclinans se in lectulo, emisit spiritum.

Eodem die apud Aquileiam, natalis sanctorum martyrum Cantii, Cantiani, et Cantianille fratrum.

Turribus Sardinie, natalis sancti Crescentiani.



LITANIAE INDICENDAE. MENSIS IUNIUS HABET DIES XXX; LUNA uERO, XXIX.



E. KAL. IUNII. 


[a 1Kb] Dedicatio sancti Nicomedis martyris et presbyteri apud urbem Romam, cuius martyrium celebratur XuII Kalend. Octobris.

Apud Cesaream Palestine, natalis sancti Pamphili presbyteri, uiri admirande fidei et sanctitatis, qui sub persecutione Maximini martyrio coronatus est. Huius uitam Eusebius Cesariensis episcopus tribus libris comprehendit. Sed et beatus Hieronymus scribit quedam uolumina manu eius exarata se reperisse. Que tanto, inquit, amplector et seruo gaudio, ut Cresi opes habere me credam. Si enim letitie est unam epistolam habere martyris, quanto magis tot millia ut suum, que mihi uidetur sui sanguinis  signasse uestigiis? Ipso die, S. Caprasii abbatis monasterii Lirinensis.

Apud uiennam, sancti Claudii II episcopi.



F. Iu NONAS IUNII. 

Rome, Marcellini presbyteri et Petri exorciste, sub Diocletiano, iudice Sereno. Factum est dum teneretur beatus Petrus in obscurissimo carcere uinculis ferreis astrictus, ut custos carceris nomine Artemius haberet filiam demoniacam, quam unice diligebat. Cui uir Dei Petrus dixit: Audi consilium meum, Artemi, et crede unigenitum Filium Dei uiui Dominum nostrum Iesum Christum, qui est liberator omnium in se credentium. Si credideris, saluabitur filia tua. Cui Artemius: Miror imprudentiam consilii  tui. Te Deus tuus liberare non potest, cum illi credas, et quotidie pro eius nomine plagas et uincula perferas, quomodo poterit filiam meam liberare si ei credidero? Si me uis credere Deo tuo, ecce ego duplicabo super te catenas, et claustra omnia carceris muniam; te autem ipsum in ipsa ima tenebrosa solum includam. Si de his omnibus liberauerit te Deus tuus, credam ei. Cui beatus Petrus assensum dedit, promittens ad domum illius se uenturum: Hoc, inquam, faciam non ad libitum tenta tionis tue, sed ad declarationem diuinitatis Domini mei Iesu Christi. Agitans caput Artemius: Iste, inquit, homo nimiis passionibus fatigatus aliena loquitur, et hec dicens abscessit. Narrauitque gesta  et dicta uxori sue Candide. Et ecce subito noctis initio adest homo Dei Petrus Artemio et Candide, indutus uestibus candidis, tenens in manu sua triumphum crucis. In cuius uestigia corruentes illi clamabant: uere unus Deus est, et uerus Dominus  noster iehsu Christus. Statimque filia eorum, nomine et corpore uirgo Paulina, a spiritu immundo uexata, curata est. Et cum hoc fieret, omnes qui in domo Artemii erant, crediderunt. Conuenitque multitudo uicinorum amplius quam trecentorum, mulierum uero abundantior numerus, clamantium: Preter Christum non est alius Deus. Cumque omnes cuperent fieri Christiani, adduxit uir Dei Petrus Marcellinum presbyterum, qui omnes unanimiter baptizauit. Sed Artemius omnes qui in uinculis erant absoluit, qui et omnes baptismi gratiam perceperunt. Audiens hoc iudex Serenus, iussit Marcellinum presbyterum et Petrum exorcistam presentie exhiberi. Et auditum beatum Marcellinum iussit pugnis cedi in ambabus arteriis. At ubi defecerunt cedentes,  eo Petro separato, iussit ut nudus super uitri fragmenta sterneretur in custodia, et uictus ei et lumen negaretur. Petrus conuersus ad Serenum dixit: Cum sis nomine Serenus, totum te nubilum et tenebrosum factis ostendis. Tunc et ipsum Serenus iussit in uinculis recipi, et pedes in cippo arctissimo constringi. Factum est dum separati essent, apparuit angelus Domini Marcellino presbytero oranti nudo, et induit eum uestimentis suis, et adduxit eum ubi beatus Petrus erat in cippo et ferro. Sed et ipsum soluit, et ambos perduxit ad domum ubi nuper baptizati orabant. Non post multum uero, cum beatus Artemius cum uxore et filia sententiam capitalem suscepissent, comprehensi et illi ab his qui sanctos Dei martyres punituri erant, alligati  sunt manibus retro ad arborem, usque dum nuntiaretur iudici Sereno de eis. Ille iussit eos duci in Siluam Nigram que hodie in honore sanctorum Silua Candida appellatur, et in eadem ambos pariter decollari. Cumque uentum fuisset in media silua, ipsi sibi manibus suis mundauerunt locum ab spinis, ubi orantes simul, et dantes sibi pacis osculum, genu posito decollati sunt; et qui eos decollauit, uidit animas eorum splendide ornatas ab angelis ferri ad celos; et penitentiam agens, sub Iulio papa baptizatus est in senectute sua nomine Dorotheus. Quorum, corpora reuelantibus se beatis martyribus, tulerunt postmodum Lucilla et Firmina christianissime femine, et iuxta sanctum Tiburtium in inferiori parte crypte sepelierunt quinto Kalend. Septemb.

 [b 1Kb] Ipso die Lugduni, sancte Blandine cum quadraginta octo martyribus, temporibus Marci Aurelii ueri et Antonini atque Lucii filiorum, eius, quando per multas Romani orbis prouincias ex acclamatione,  et seditione uulgi, persecutiones aduersus Christianos durissime concitate sunt, ita ut millia multa martyrum per loca singula fierent. Quo tempore apud Lugdunum et uiennam, urbes Gallie, erga Dei seruos, supra omne narrationis genus, suppliciorum et cruciatuum modus exhibitus est: ita ut primo domorum illis prohiberetur habitatio; tum deinde usus balnearum: post etiam processus ad publicum: ad ultimum, ne omnino in quolibet loco, domi forisque, publico priuatoque, uiderentur. Denique quodam astante tribuno et primoribus ciuitatis pro solis acclamationibus populi correpti, et in carcerem trusi sunt Christiani, usque ad presentiam presidis: cuique aduenienti offeruntur. In quos ille tanta crudelitate usus est, ut seuitie eius species singulas  nemo possit exponere.

uectus igitur Epagatus, unus e fratribus, zelo diuino et feruore spiritus plenus, cum crudelia seruis Dei supplicia uideret inferri, et contra ius fasque tot penas humanis uisceribus excogitari indignitatem rei ultra non ferens, poposcit se audiri. Erat enim inter suos nobilissimus et eruditissimus. uerum cum defensionem eius non reciperet obstinatio iudicis, inquirit tantum ab eo si et ipse Christianus esset. Utque Christianum se esse clarissima et libera uoce testatus est: Tanquam aduocatus. inquit, Christianorum et ipse uinctorum numero societur. Ille uero habens in se aduocatum pro nobis Iesum, hoc nomine meruit honorari: sancti presbyteri Zacarie  secutus exemplum. Qui et ipse dum fratribus adest, defensionem libertatis, que in nostra religione consistit, exsequitur, Dominicum secutus exemplum, animam suam pro ouibus suis posuit, et pro amicis.

uerum beatus Photinus Lugdunensium episcopus, cum nonagenario maior esset etate, et corpore, ut pote illius eui, inualidus, cetera iam pene mortuus, solo martyrii amore uiuebat; ducitur ad tribunalia, imo potius defertur, senio et languore resolutus. Impie plebis undique clamor attollitur, hunc ipsum esse insonant Christum. Tum uero a preside interrogatur, quisnam esset Christianorum Deus. Respondit: Si dignus fueris, scies. Hinc uero cunctos uelut rabies immensi cuiusdam furoris inuasit,  ita ut qui prope astabant, pugnis, alii calcibus subigerent senem. Illi uero qui longius erant, quidquid furentibus telis uenisset in manibus, eminus iaciebant. In hoc etenim uindicandos deos suos esse credebant. Quem cum seminecem proiecissent in carcerem, incontaminatum paulo post reddidit spiritum.

Diaconus quoque Sanctus nomine, etiam ipse supra quam dici potest, et supra quam humanam fas est ferre naturam, acrius insistentibus ministris demonum, noua genera penarum pertulit. At ille uir Deo plenus intantum crudelitates eorum risit, et ferinam in questione seuitiam, ut nunquam dignatus sit uel quis esset genere, unde domo, uel patria,  uel nomen saltem suum eis fateri. Sed de his singulis interrogatus, nichil aliud in omnibus tormentis, nisi Christianum se esse respondit. Hoc mihi nomen, hoc genus et patria est. Aliud, inquit, omnino nichil sum quam Christianus. Ad ultimum candentes laminas eris et ferri circa inguinis loca et delicatiora queque membrorum instauratis ignibus adhihent. Ex quo carnes quidem eius aduste igne, defluebant, ipse uero permanebat immobilis, inconcussus, intrepidus; omnibus membris martyr erat, et toto corpore unum uulnus horrebat. Perit in eo forme humane agnitio, et non solum quis esset; sed et quid esset, tormentorum crudelitas, ne agnosci posset, abstulerat. Christus tamen in eo solus per martyrii gloriam recognoscebatur. Sed artifices scelerum  nequaquam martyris erubuere uirtutem. Post paucos etenim dies tormenta rursus inferunt, et denuo iam membra putrefacta uexari incipiunt. uerum  restitutum est in primam speciem corpus per secunda tormenta, ita ut iterata supplicia non ei iam penam contulerint, sed medelam.

Attalus quoque Pergamenus ciuis, populi uocibus postulatur. Erat enim ualde nobilis, et quod cunctis nobilius est, uir optime conscientie, et in fide Christi per omnia exercitia semper martyr. Cumque circumactus fuisset in amphitheatro, titulo se precedente, in quo scriptum erat, Attalus Christianus: fremere in eum uulgi insanientis furor uehementius cepit. Sed cum presidi indicatum fuisset, esse eum  Romane ciuitatis uirum, iubet eum cum ceteris in carcerem recipi. Simul et ad Cesarem refert, eiusque sententiam, quid de eo iuberet, exspectat. Ex utraque autem ecclesia, Lugdunensi scilicet et uiennensi, omnes qui studiosi et magni uidebantur, et quorum labore et industria regebantur ecclesie, uniuersi pariter tenebantur. Talibus deinque diabolus machinis oppugnare parabat famulos Dei, quo scilicet afflictione, carceris, et penalis squalore consumpti, ac septimo  puncto in neruo pedes, contra quam credi fas est, distenti, in intimo tenebrarum loco, per omnia penarum genera, que furentium seuitia excogitare poterat, deperirent. Quam plurimi ergo hoc genere in ergastulis consumuntur, Domino suscipiente eorum huiuscemodi  exitum.

Alcibiades quidam erat in numero eorum, qui pro Christi uincti tenebantur. Hic uitam satis arduam et austeram gerebat, nichil cibi uolens accipere, sed tantum sale et pane cum aqua utebatur. Cumque hunc uite rigorem uellet etiam in carcere positus obtinere, Attalo  reuelatur, quia non recte faceret Alcibiades, creaturis Dei et ipse non uti, et aliis formam scandali derelinquere. Quibus cognitis Alcibiades cepit omnia cum gratiarum actione percipere. Igitur cum a Cesare rescriptum fuisset, ut persistentes quidem punirentur, negantes autem dimitterentur; die quodam celeberrimo  tribunal ascendens, presentari sibi iudex Christianos, et introduci ad suppliciorum pompam prebendam cunctis qui aderant, iubet. Rursum itaque cruces, rursum pene, rursum tormenta reparantur. Producebantur autem beatissimi martyres de suppliciis leti, et diuinum nescio quid in ipsis uultibus preferentes, uincula sua sicut monilia pretiosa ducebant. Per squalorem carceris, Christi bonus odor effecti , ita ut uiderentur sibi non in ergastulo, sed in myrothecio conclusi. Ingensque ab omnibus gloria Christo conferebatur, pro his qui ante negauerant, et dimitti neque negantes potuerant: siquidem decem ferme numero fuerant, qui lapsu suo luctum illis et ingentem tristitiam reliquerant: nunc uero   in confessione persisterent, et de perditionis grege reuocati in numero martyrum iungerentur. Decernit ergo iudex, ut si qui forte ciues Romani reperirentur, capite plecterentur: ceteri uero bestiis traderentur.

Igitur cum erga supradictos questio haberetur, Alexander quidem genere Phryx, medicus diciplina, uI religiosus, et prudens, et uite ac morum probitate cunctis charus acceptusque, amore Dei concitatus, cum assisteret tribunali, nutibus hortabatur ad confessionem, in quos questio agitabatur; ita ut omnibus qui astabant palam fieret quid animo gereret. Cumque id populi notauissent, indignantes clamauerunt aduersus Alexandrum. Qui iussus a preside in medium statui, et quis esset interrogatus,  Christianum se esse libera professione testatur. Quem continuo preparandum bestiis condemnauit: et postera die simul cum Attalo producitur. Quem contra preceptum Cesaris, gratificari populis uolens, etiam ipsum tradi bestiis iussit. Sed cum ferarum nulla sanctorum corpora contigisset, omnibus eos uerberum ceterarumque penarum suppliciis cruciari iubet, beato Alexandro in omnibus que perpessus est penis, ne unum quidem penitus proferente sermonem.

Attalus uero, cum prunis subteriectis in sella ferrea torreretur, cumque nidor aduste carnis ad nares et ora inspectantis populi perferretur, uoce magna clamat ad plebem: Ecce hoc est homines  comedere, quod uos facitis. Nos enim neque comedimus homines, neque aliud quid mali agimus. Siquidem serui eorum comprehensi cum tormenta pertimescerent, demoniis instinctu, hoc ipsum aduersus dominos commentati sunt. Et cum interrogaretur quod nomen haberet Deus, respondit: Qui plures sunt, nominibus discernuntur; qui unus est, non indiget nomine. His igitur optimis et fidelissimis ducibus usus omnis reliquus sanctorum chorus, prompti et alacres, animas suas pro fidei libertate ponebant.

Inter hos Blandina femina beatissima  gloriosissime coronatur. Cui a prima luce ad uesperam tormenta semper innouantes, ad ultimum uictos se tortores confitentur. Que et secundo die pulsata cruciatibus, non superatur. Tertio quoque die religata ad stipitem, atque in crucis modum distenta, bestiis pabulum preparatur. Quam cum nulla ex bestiis auderet attingere, rursum reuocatur ad carcerem. Quarto etiam, uerberibus acta, craticulis exusta, et multa alia perpessa, ad ultimum gladio iugulatur.

Tunc et Ponticus puer annorum quindecim, per omnia tormentorum genera cum ipsa circumactus eius cohortatione roboratus, ante illam martyrium consummauit.

uerum Mathurus, et Sanctus, et Attalus munerum  diebus, innumeris millibus gentium diuersarum ad spectaculum congregatis, statuuntur in medio arene. Et rursum Mathurus, neophytus quidem, sed in fide et patientia robustissimus, cum sancto diacono, quasi nichil prius passi fuissent, ad omnia tormentorum genera renouantur. Certantibus omnimodis aduersariis, quatenus eorum patientiam frangerent, et ab ipso  uertice coronas eorum diriperent. Sed illis eo magis animas roborabat spes uicine iam glorie, quam sibi iamiamque manu contingere, et contrectare dextris uidebantur. Cumque et suppliciorum genera, et spectaculorum pene iam tempus esset assumptum, nec moueri ullatenus a sententia potuissent, cum etiam selle ferree superpositi, consumptam uerberibus carnem  ignis subter ministratus exureret, ad ultimum infatigabiles martyrum spiritus, ferro cesis ceruicibus effugarunt. Igitur inaudito seuitie genere, eorum, qui necabantur in carcere, corpora canibus iubebantur exponi, adhibita simul custodia die noctuque, ne quis collectas reliquias humanitatis intuitu traderet sepulture. Sed et si quid forte uel bestiis uel igni reliquum ex corporibus martyrum fuerat, ipsaque cum truncis suis capita punitorum, insepulta per custodiam militum seruabantur. Neque uero muneribus suadere custodes, neque precibus, aut ullo alio genere copia erat: ita attente et sollicite curabant, ne daretur extremis ossibus sepultura. Hec scripta, in Historia ecclesiastica,  libro quinto.

[a 1Kb] Nomina uero quadraginta octo martyrum hec sunt: Photinus episcopus, Zacarias presbyter, Epagatus, Macarius, Alcibiades, Siluius, Primus, Ulpius, uitalis, Cominus, Octuber, Philuminus, Geminus, Iulia, Albina, Grata, Rogata, Aemilia, Potamia, Pompeia, Rhodana Biblis, Quartia, Materna, Helpes, que et Amnas. Hi sunt autem qui bestiis traditi sunt: Sanctus, Mathurus, Attalus Alexander, Ponticus, Blandina. Hi uero qui in carcere spiritum reddiderunt: Aristeus, Cornelius, Zosimus, Titus, Iulius, Zoticus, Apollonius, Germinianus, Iulia, Ausonia, Aemilia, Iamnica, Pompeia, Domna, Iusta, Trophima, Antonia. Hi omnes famuli Christi sub  prefatis imperatoribus pariter coronati sunt. Reliquie, eorum a persecutoribus incense, et in Rhodanum fluuium disperse. Sed cum Christiani maximum merorem haberent, quasi deperissent sacre reliquie, nocte apparuerunt sancti uiris fidelibus, in eo loco quo igni traditi sunt, stantes integri et illesi. Et conuersi ad uiros dixerunt eis: Reliquie nostre ab hoc colligantur loco, quia nullus periit e nobis. Sed ex hoc translati sumus ad requiem, quam nobis promisit rex celorum Christus, pro cuius nomine passi sumus. Hec renuntiantes uiri illi, gratias egerunt Deo, et confortati sunt in fide; colligentesque sacros cineres, condigno honore sub sancto altari condiderunt. Ubi semper uirtutibus manifestis se cum Deo habitare declarant. Harum  festiuitatem ciues Lugdunensis urbis omnibus undequaque letanter accurrentibus, per descensum fluminis, cum hymnis et canticis gratulationis concelebrantes, missarumque solemnia in apostolorum ecclesia  festiue Domino reddentes, ex antiquorum traditione, ipsam diem miraculorum appellant. Locus in quo passi sunt, Athanacho uocatur: ideoque dicuntur martyres Athanacenses.



G. III NONAS IUNII 

Apud Aretiam ciuitatem Tuscie, natalis sanctorum martyrum Pergentini et Laurentini fratrum, qui persecutione Decii, sub iudice Turtio, cum essent  pueri, post dura supplicia tolerata, et magna miracula ostensa, gladio cesi sunt, et apud eamdem urbem conditi.

In Campania, natale beati Erasmi episcopi et martyris sub Diocletiano et Maximiano. Qui iussu impii Diocletiani imperatoris primo plumbatis crudeliter cesus, deinde fustibus diutissime maceratus, post resina, sulfure, plumbo, pice, cera oleoque solutis perfusus, ingenti miraculo illesus apparuit. Quod cum multi uiderent, fidem Christi, reiectis idolis, susceperunt. Inde immenso pondere ferri constrictus, in carcere reclusus est sub dira custodia. De qua angelica uisitatione soluitur atque eripitur. uerum postmodum clarissima miraculorum ipsius gesta fama uulgante, tentus est ab altero imperatore  Maximiano, a quo diuersis suppliciis tortus fuit, intantum, ut tunica erea ignita uestiretur. Iterumque in olla, que plumbo, pice, cera, resina, et oleo feruefacta erat, missus, uirtute Domini omnia superans illesus exinde progreditur. Sicque tandem ad confirmandum ceteros a Domino seruatus, Campaniam munitus angelico solatio peruenit. Ubi cum plurimos siue in fide roborasset, siue ad fidem Christi conuertisset, uocante Domino, martyrio clarus sancto fine quieuit.



A. PRIDIE NONAS IUNII. .

[a 1Kb] Apud Illyricum ciuitate Siscia, natalis S. Quirini  episcopi. Qui persecutione Maximiani pro fide Christi, ligato ad manum molari saxo, in flumen precipitatus est. Et cum circumstantibus diu collocutus, ne eius terrerentur exemplo; uix precibus ut mergeretur obtinuit. Huius reliquie translate sunt Romam, et posite in Catacumbas.



B. NONIS IUNII. 

Apud Aegyptum, natalis sanctorum martyrum Mariani, Nicandri, et Apollonii quorum gesta habentur.

Eodem die natale S. Bonifacii martyris sub Diocletiano et Maximiano apud Tarsum ciuitatem passi, sed Rome, in uia que Latina nuncupatur, sepulti. Qui cum esset procurator rerum cuiusdam nobilis  matrone nomine Aglahes et cum in ea stupro misceretur, tandem utrique diuino nutu compuncti, consilium habuerunt, ut ad requirendum corpora martyrum Bonifacius mitteretur, si quo modo seruientes atque obsequentes eis, per eorum orationes saluari mererentur. Perueniens igitur post dies aliquot Tarsum ciuitatem, dicit ad eos, qui cum eo erant, Bonifacius: uiri, euntes requirite nobis hospitium, ego autem ibo uidere eos, quos ualde desidero, martyres certantes. Festinans itaque ad locum, uidet beatissimos, alium suspensum per pedes igne subtus posito, alium in quatuor lignis extensum, et diutissime afflictum; alium ungulis exaratum; alium manibus abscisum; alium stipitem in collo  habentem infixum, et a terra eleuatum: et sic per diuersa supplicia, martyria ab impio carnifice disposita. Cum eminus feruens amore Christi et ipse respiceret, magnum Deum sanctorum martyrum clamare cepit. Et accurrens consedit pedibus eorum deosculans uincula, et dicens: Certate, martyres Christi, calcate diabolum, modicum perseuerate; paruus quidem labor, sed multa requies, et ineffabilis postmodum satietas. Aspiciens autem Simplicius iudex, iussit eum applicari ad tribunal, cui et dixit: Quis es tu? Sanctus Bonifacius dixit: Christianus sum, et Bonifacius uocor. Tunc iratus iudex, iussit eum suspendi, et tandiu corpus eius ungulis radi donec ossa eius apparerent? deinde calamos acutos sub ungulis manuum  eius affigi. Cumque sanctus Dei martyr in celum aspiciens alacriter dolores toleraret, uidens impius iudex, iussit aperiri os eius, et plumbum bulliens infundi. Sanctus autem martyr dicebat: Gratias tibi ago, Domine Iesu Christe, fili Dei. Deinde iudex iussit afferri ollam, et eam pice impleri, atque sanctum martyrem uerso capite in bullientem picem mitti. Sed cum nichil lesus esset, iussit impius iudex, ut gladio caput eius abscideretur. Quo facto, terremotus magnus factus est, ita ut multi infideles uirtutem Christi in martyre cernentes, crederent. Conserui uero martyris Bonifacii circuibant ubique requirentes eum, et non inuenientes, ad inuicem dicebant:  Ille modo in adulterio, aut in taberna positus epulatur. Cum ergo inter se colloquerentur, contigit ut obuiaret eis unus de commentariensibus, quem interrogauerunt: uidisti aliquem uirum peregrinum Romanum? Ille ait eis: Hesterno die uir peregrinus abscisus est capite in stadio. Et iterum interrogant: Qualis erat aspectus eius? At ille dixit: uir quadratus et crassus, robusto capillo, coccinea armelausia indutus. Et dicit eis: Ille quem queritis, apud nos hesterno die martyrio est finitus. Aiunt illi: Homo, quem nos querimus, adulter est et ebriosus. Dicit eis ille: uenite, uidete eum. Cumque ostendisset eis corpus, et pretiosum caput eius, dixerunt ei: Iste est quem querimus; petimus ut des nobis eum. Qui respondit: Ego gratis corpus eius dare uobis non  possum. Illi autem dantes ei solidos quingentos, acceperunt corpus sancti martyris, et ungentes aromatibus, inuoluentesque linteaminibus pretiosis, posuerunt illud in basterna, et sic reuertebantur gaudentes et glorificantes Deum. Angelus autem Domini apparens domine quondam ipsius, rem factam beati martyris indicauit. Que confestim cum omni ueneratione obuiauit sancto corpori, et edificans ei domum dignam, reposuit illud in ea, ab urbe Roma stadiorum quinque. Martyrizatus est autem sanctus martyr Bonifacius quarto decimo die mensis Maii apud Tarsum metropolim Cilicie, et sepultus est Rome Nonis Iunii. Beata uero Aglahes abrenuntiauit mundo et pompis eius, distribuens uniuersa que possidebat egenis ac monasteriis, relaxans uniuersam  familiam suam a iugo seruitutis, et tantam gratiam a Domino promeruit ut in eius nomine uirtutum signis claresceret. Superuixit autem in habitu sanctimoniali annos tredecim, et sepulta est apud prefatum martyrem, operibus piis consummata.

Eodem die, sancti Bonifacii qui de Britanniis ueniens, et fidem Christi gentibus euangelizans, cum maximam multitudinem in Frisia Christiane religioni subiugasset, nouissime a paganis, qui supererant, gladio peremptus, martyrium consummauit cum Eoban cepiscopo, et aliis seruis Dei.



C. uIII IDUS IUNII. 

 [a 1Kb] Sancti Philippi diaconi qui fuit unus de septem.

Eodem die apud Tarsum Cilicie, martyrum uiginti, sub iudice Simplicio, temporibus Diocletiani et Maximiani imperatorum qui per diuersa supplicia glorificauerunt Dominum in corporibus suis.

Eodem die Rome natale sancti Artemii cum uxore sua Candida, et filia Paulina. Hic Artemius cum esset custos carceris, et clausum teneret beatum Petrum exorcistam in custodia, essetque illi filia unica demonio uexata, beati Petri precibus mox ut sanata est,  Christo cum uxore pariter et eadem filia credens, a beato Marcellino presbytero baptizatus est, omnisque domus eius et multi alii: ita ut absque mulieribus, uiuorum fierent trecentorum. Hoc iudex Serenus audiens factum, Artemium, Candidam, et filiam ipsorum Paulinam sibi presentatos, immenso pondere ruderum iussit obrui. Sicque sancti Dei perducti ad passionis locum, beatus siquidem Artemius gladio percussus, sancta uero Candida atque Paulina per limina crypte precipitate, lapidibus sunt obrute.



D. uII IDUS IUNII. 

Constantinopoli, natalis sancti Pauli, eiusdem ciuitatis episcopi, qui tempore Ariane perfidie, a  Constantino imperatore, apud ciuitatulam quamdam Cappadocie, Cucusam nomine, ob catholicam fidem pulsus exsilio, Arianorum insidiis crudeliter strangulatus, ad celestia regna migrauit.

In Cesarea Cappadocie, natalis sancti Luciani matyris.



E. uI IDUS IUNII. 

In Galliis Suessionis ciuitate, natalis sancti Medardi episcopi et confessoris.

Andegauis, sancti Licinii episcopi et confessoris.

Item eodem die, sancti Carilefi confessoris.



F. u IDUS IUNII. 

Rome in monte Celio, natale sanctorum Primi et  Feliciani sub Diocletiano et Maximiano imperatoribus. Qui gloriosissimi martyres in Domino semper uiuentes, a pontificibus templorum apud imperatores, quod Christiani essent, accusati sunt et inquisiti. Erant enim ciues Romani, adductique sunt in conspectu imperatorum, et iusserunt eos ferro uinctos in carcerem recludi, ubi adfuit eis angelus Domini, qui eos consolaretur. Post aliquot uero dies iusserunt eos imperatores suis aspectibus presentari, et iusserunt militibus, ut ducerent eos ad fanum Herculis et si sacrificare nollent, fortiter eos penis affligerent. uerum cum nulla possent eos ratione mouere, sed pro Christi nomine optarent magis mori, extenderunt eos milites, et uirgis fortiter mactauerunt. Et cum renuntiassent imperatoribus milites que gesta  sunt, irati ualde iusserunt eos tradi Promoto presidi ciuitatis Numentane, ut diuersis penis eos interficeret. Et accipientes eos milites, duxerunt in uiam, que dicitur Numentana, milliario decimo tertio ferro uinctos et miserunt eos in carcerem iuxta forum ciuitatis, ubi iterum angelica uisitatione releuantur. Post multum uero temporis iussit sibi Promotus preses in foro ciuitatis tribunal preparari. Et cum intromissi fuissent Primus et Felicianus, et iubente preside fuissent post responsionem ab inuicem separati, primo beatum Felicianum iussit preses cum plumbatis cedi, dicens ei: Ut quid non deponis  istam insaniam pectoris tui, ut eligas dies bonos et iucundos, et diuersis tormentis corpus tuum non maceretur? Beatus Felicianus dixit: Octoginta annos uite habeo, suntque anni triginta quod agnoui ueritatem Dei, et nichil de blandimentis huius mundi cogitans, elegi seruire Creatori meo, eterno omnipotenti Deo. Tunc preses iussit eum ligari ad stipitem, et aculeos in manibus eius ac pedibus figi, et diu torqueri. Et per tres dies neque panis neque aqua, neque ullum genus cibi ei ministratum est. Cumque per triduum continuo maneret in Dei laudibus, iussit eum preses flagellis cedi; et de stipite sic deponi, et in custodia recludi; ac postmodum applicari sibi sanctum Primum. Quem ualidissimis fustibus cesum, deinde in equuleo leuatum, lampades circa latera eius iussit  apponi, et depositum de equuleo, precepit reliquari plumbum super beatum martyrem extensum, et bulliens in os eius infundi. Tunc fecit presentem esse beatum Felicianum. Sed cum inuictissimi persisterent sancti martyres, angustiatus preses iussit eos ad amphitheatrum duci, et duos leones eis dimitti. Quibus ad pedes sanctorum ruentibus, laxati sunt et ursi ferocissimi: sed et ipsi martyrum uirtute seuitiam perdiderunt. Quod uidentes hi qui ad spectaculum uenerant, pene mille quingenti uiri miraculis perculsi, crediderunt in Domino Iesu Christo. uerum preses cum insuperabiles eos cerneret, gladio animaduerti precepit. Quorum corpora noctu a Christianis fidelibus rapta, sepulta sunt ad Arcus Numentanos, intra arenarium, quinto  Idus Iunii, ab urbe Roma milliario quartodecimo.

In Galliis, ciuitate Aginno, loco Pompeiano, passio sancti uincentii leuite et martyris.



G. Iu IDUS IUNII. 

Rome uia Aurelia, milliario decimo tertio, natalis sanctorum Basilidis, Tripodis, et Mandalis, sub Aureliano imperatore, preside Platone, et aliorum uiginti martyrum.

Eodem die natale beati Getulii martyris, tempore Adriani imperatoribus, sub iudice Licinio. Hic in omni lege diuina erat doctissimus, et per eius doctrinam multi in fide Christi erudiebantur. Cuius  famam Adrianus imperator audiens, direxit Cerealem uicarium ad tenendum eum. Qui ueniens, sanctum Getulium sedentem, et docentem multos reperit. Fuerat autem idem Cerealis in conspectu Adriani cum fratre beati Getulii Amantio acceptus, Amantius uero tribunus, ob metum Adriani absconsus latebat, quem Cereali beatus Getulius declarauit. Ille, eo uiso, gauisus est ualde, et instructus diligenter de Domino Iesu ab eis, cum iam fideliter crederet, uenerunt ad urbem Romam, et accersito beato Sixto episcopo, assignauerunt ei locum ubi baptizaretur. Quem beatus Sixtus uere Christianam fidem amantem baptizauit. Eodem tempore quidam uincentius  nomine, nummorum arcarius, comperiens uicarium Cerealem Christianum, iratus ualde nuntiauit hoc Adriano. Qui mox Licinium consularem direxit, ut teneret Cerealem: qui, si immolare nollet, incendio cremaretur. Cum quo beatus Getulius, et Amantius, et Primitiuus tenti sunt. Licinius consularis Cereali uicario dixit: Sic desperasti de uita tua, ut precepta principum, qui dominantur in uniuerso mundo contemnere uidearis? Cui beatus Cerealis: Et thesauros publicos declinatione perfecta tradidi in publicum, et Domino Iesu Christo seruire promitto, et uia eterna me frui credo. Licinius dixit: Si desideras uiuere, an mori, dicito. Cui beatus Cerealis: Ego si non desiderarem uiuere, Christum non confiterer. Tunc conuersus ad sanctum Getulium, Licinius  dixit: Sacrifica deo Ioui et Marti. Cuius uerba risit beatus martyr. Licinius uero accensus ira, iussit eos exspoliari, et cedi, deinde in carcerem diebus uiginti septem recludi. Et ueniens Romam, Adriano de eis iterum innotuit: qui iussit eos incendio tradi. Sanctus uero Getulius cum igne superuiueret, fustibus illiso capite martyrium compleuit. Consummati sunt beati martyres in fundo Capreolis, uia Salaria, ab urbe Roma plus minus milliario decimo tertio, supra fluuium Tiberim, et in partes Auiniensium [al. in parte Sabinensium]. Quorum corpora collegit beata Symphorosa, uxor beati Getulii martyris. Que non longe post cum septem suis filiis martyrizauit, uidelicet uigesimo septimo die mensis Iunii. Et sepulta est in prelio suo, in Arenario, loco et oppido supra nominato.



A. III IDUS IUNII. 


[a 1Kb] Natalis sancti Barnabe apostoli, cuius corpus tempore Zenonis imperatoris ipso reuelante repertum est.

Eodem die apud Corinthum, sancti Sosthenis, discipuli sancti Pauli apostoli.

Apud Aquileiam, natale sanctorum martyrum Felicis et Fortunati, sub persecutione Diocletiani et Maximiani imperatorum, preside Euphemio. Qui cum essent germani fratres fide Christi feruentes, deferente Apamio, qui erat unus ex officio presidis, uincti ferro, Aquileiam iudici Euphemio perducuntur.  Ubi cum Christum constantissime faterentur, ab irato iudice primum in equuleo sunt suspensi, ardentibus lampadibus circa latera appositis, sed mox psallentibus martyribus exstinctis, inde per uentrem feruenti oleo superfusi, ad ultimum, cum in confessione Christi durarent, foras ciuitatem ducti, ad fluuium qui ciuitati adiacet, capite truncantur. Inde nocte a religiosis uiris eiusdem urbis Aquileie sub aromatibus et linteaminibus inuoluti, ablati sunt atque sepulti. At ciues uicetie superuenientes, eorum corpora perducere ad suam ciuitatem meditabantur. Non permittentibus autem Aquileiensibus, et multum renitentibus, tandem pia contentio ita finita est nutu  diuino, ut Felicem uicetini, Fortunatum haberent Aquileienses: ita tamen, ut caput beati Felicis Aquileia, caput uero Fortunati uicetia sortiretur. Quod factum in laudem Domini nostri Iesu Christi usque hodie permanet.



B. PRIDIE IDUS IUNII. 

Mediolani natale sanctorum martyrum Nazarii et Celsi pueri. Beati Nazarii pater Africanus, mater uero Perpetua, beato Petro apostolo baptizati: ipse uero sanctus Nazarius a sancto Clemente instructus et baptizatus est. Quem Anolinus sub rabie persecutionis que per Neronem excitata est, diu maceratum et afflictum in carcere, et cum eo beatissimum Celsum puerum, quem idem ipse nutrierat, gladio feriri  iussit. Quorum corpora Christiani furati, quinto Kalendas Augusti sepelierunt foris portam, que dicitur Romana, in propriis hortis. Reuelabant autem se beatissimi martyres cuidam Ceratio nomine, cui uxor Fortunata, et per uisum monuerant se occultari propter rabiem persecutionis quam Nero impius excitauerat. Latuerunt uero usque ad tempora Honorii et Arcadii imperatorum. Quos beatus Ambrosius Domino reuelante reperit. Patefacto autem sepulcro in quo iacebat corpus sancti Nazarii , uiderunt sanguinem martyris ita recentem qui presentes erant, quasi eodem die fuisset effusus. Caput etiam ipsius, quod ab impiis fuerat abscissum, ita integrum atque incorruptum,  cum pilis capitis et barba, ut uideretur eo tempore, quo leuabatur, lotum, atque in sepulcro compositum. Etiam odore tanto repleti sunt, ut omnium aromatum uinceret suauitatem. Quo leuato, et lectica composito, statim ad sanctum Celsum martyrem, qui in eodem horto positus erat, ad orationem sanctus episcopus perrexit, et transtulit ad basilicam Apostolorum que est in Romana. Inuenti autem et translati sunt pridie Idus Iunii; festiuitas uero agitur de martyrio, quinto Kal. Augusti. Commemoratio etiam eorum publica et celebris in die sanctorum Geruasii et Protasii a fidelibus populis frequentatur, et uenerabiliter excolitur.

Item beati Basilidis, Cyrini, Naboris.

Sed et Nazarii et Celsi, quos duos passos fuisse  apud Ebredunensem urbem, antiquitas memorando celebrat.



C. IDIBUS IUNII. 

Rome natalis sancte Felicule [a 1Kb] uirginis et martyris. Quam cum Flaccus comes post excessum Petronille uellet ducere uxorem, atque ad terrendum proposuisset ei, dicens: Unum tibi e duobus elige, aut esto uxor mea, aut diis sacrifica, responsum ab ea accepit: Nec uxor tua ero, quia Christo sacrata sum; nec diis tuis sacrificabo, quia Christiana sum. Tunc Flaccus tradidit eam uicario, qui fecit  eam in tenebroso claudi cubiculo, sine cibo, per septem dies. Inde perseuerantem in confessione Christi cum eiecissent, duxerunt eam ad uirgines ueste, ibique per alteros septem dies, sine cibo permansit, eo quod nulla ratione de earum manibus cibum pateretur accipere. Post hoc leuata in equuleum clamabat, dicens: Modo cepi uidere amatorem meum, in quo amor meus fixus est. Cumque ei tortores dicerent: Nega te Christianam, et dimitteris, illa clamabat: Ego non negabo amatorem meum Christum, qui propter me felle cibatus, et aceto potatus, spinis coronatus, et crucifixus est. Post hec deposita est, et precipitata in cloacam. Sanctus autem Nicomedes presbyter in speculis positus, occulte leuauit eam, et per noctem in birote perduxit ad casellam suam,  septimo ab urbe milliario, uia Ardentina, ibique eam sepeliuit.



D. XuIII KALEND. IULII. 

Elisei prophete, quid apud Samariam Palestine, que postea Sebastea, id est Augusta, in honorem Augusti ab Herode uocari cepit, situs est. Ubi et Abdias propheta requiescit, et quo maior inter natos mulierum non fuit Ioanne Baptista. Ubi ad sepulcra sanctorum tam tremenda fiunt miracula, ut uariis illic demones rugiant cruciatibus, et homines ab eis obsessi audiantur ululari luporum uocibus, latrare canum, fremere leonum, sibilare serpentium, mugire taurorum. Cernuntur alii rotare cespite, et post tergum terra uerticem tangere, suspensisque pedibus  feminis uestes non defluere in faciem. Ubi etiam in monte uicino due uisuntur spelunce, in quibus persecutionis et famis tempore, Abdias centum prophetas aluit pane et aqua . Scribit beatus Hieronymus in libro de uita sancte Paule.

Suessionis ciuitate, passio sanctorum martyrum ualerii et Rufini.

[b 1Kb] Apud Cesaream Cappadocie, sancti Basilii episcopi fratris Gregorii et Petri. Qui cum esset omnibus uirtutibus fundatus, et quodam tempore a ualente imperatore in exsilium pro fide cogeretur: exhibitus ad tribunal prefecti, terroribusque  et minis maximis agi cepit: et nisi preceptis principis obediret, interitum sibi lamiamque speraret impendere. Tunc ille intrepidus  et absque ulla animi perturbatione hec sibi minitanti prefecto respondisse fertur: Atque utinam aliquid mihi esset digni muneris quod offerrem huic, qui maturius Basilium de nodo follis huius absolueret. Cumque daretur ei nox, que erat media, ad spatium deliberandi: respondisse denuo perhibetur: Ego crastino ipse ero qui nunc, tu te utinam non mutares. Et illa quidem nocte uxor imperatoris uelut tortoribus tradita cruciatur. Filius uero, qui eis erat unicus, exstinctus, paterne impietatis soluit supplicia. Ita ut ante lucem missi, qui rogarent Basilium ut precibus suis intercederet pro eis, ne etiam ipsi et  quidem multo iustius interirent. Sic accidit, ut cum omnes catholicos expulerit ualens, Basilius usque ad uite exitum intemerato communionis sacramento in Ecclesia perdurarit.

uienne, sancti Etherii episcopi.



E. XuII KALEND. IULII. 

Apud Siciliam, natale sanctorum martyrum uiti, Modesti, et Crescentie. Qui beatus uitus in puerili etate uirtutibus maturus, primum a patre suo sacrilego Hila, ut a cultura Dei recederet, tentatus est; deinde a ualeriano iudice [a 16Kb] catomis cesus in confessione permansit. Inde redditus patri. At cum penis affligere illum pater meditaretur, monitu angeli nauem conscendens, comitantibus se Modesto et  Crescentia nutritoribus, ad Tanagritanum territorium deuenit. Inde propter filiam Diocletiani imperatoris a demonio uexatam quesitus, et adductus ad Diocletianum, ipsam eius filiam oratione curauit. Sed cum multis donis promissis ei impius imperator suadere uellet ut culturam diis impenderet, eiusque animum de bono proposito mutare non posset, arctissimis uinculis ferreis astrictum, in carcerem teterrimum induci iussit, et cum eo pariter Modestum atque Crescentiam. Deinde circumstante populo in amphitheatro sistuntur. Quos Diocletianus in ollam resina et pice succensam, et plumbo soluto feruefactam, iactari precepit. Ubi sancti martyres psallentes in modum trium puerorum , hymnum Deo dicebant. Et egressi illeso uultu de  olla, dimissus est eis leo ferocissimus. Qui mox ad pedes eorum cecidit, et lingua sua pedes martyrum lingere cepit. Ad ultimum uictus per omnia sacrilegus imperator, simul et uidens multitudinem populi miraculo perculsam, ad Christum uerum Deum conuersam, catastam parari iussit, et seruos Dei superextendi. Cumque cederentur martyres Dei, ossaque discinderentur, tonitruum magnum factum est, coruscationes, atque tam magnus terre motus, ut templa deorum corruerent, et multos opprimerent. Florentia uero femina illustrissima, corpora sanctorum collegit, et in loco, qui dicitur Marianus, condita aromatibus sepeliuit.

Eodem die apud Mesiam ciuitate Dorostoro, sancti Esychii militaris, qui cum beato Iulio comprehensus,  sub preside Maximiano, postea martyrio coronatus est



F. XuI KALENDAS IULII. 

Apud Antiochiam, natalis sanctorum martyrum Cyrici et Iulitte matris eius, quorum prior post dira uerbera etiam calicem cum aceto et sinapi in os  accepit: deinde pariter clauis confixi, euulsis oculis in carcerem trusi sunt. Post hec decaluati et excoriati, super carbones in lecto ereo assati sunt. Ad ultimum serris attriti, amputatis linguis, martyrii sui cursum obtruncatione capitis impleuerunt. Passi sunt cum eis et alii quadringenti quatuor.

Apud urbem uisontionensem, sanctorum martyrum Ferreoli presbyteri et Ferrutioni diaconi, qui a beato Ireneo Lugdunensi episcopo et martyre ad predicandum uerbum Dei missi, sub Claudio iudice ad trochleas extensi et flagellati, deinde in carcerem reclusi, et mane amputatis linguis predicabant uerbum Dei. Post hec subule triginta utrisque infixe manibus et pedibus et pectore: ad ultimum gladio feriuntur.

 Ciuitate Nannetis, sancti Similiani episcopi et confessoris.

Lugduni, depositio sancti Aureliani episcopi Arelatensis.



G. Xu KALENDAS IULII. 

Rome, sanctorum Martyrum ducentorum sexaginta duorum, qui positi sunt uia Salaria ueteri, ad cliuum Cucumeris.

Eodem die sancti Wultmari confessoris, admirande sanctitatis et religionis uiri.



A. XIu KALEND. IULII 

Rome uia Ardeatina, natalis sanctorum martyrum Marci et Marcelliani, [b 1Kb] preclarissimi generis,  Tranquillini et Marcie filiorum, qui primo carcerem pro fide passi, postmodum a Fabiano duce tenti, ad stipitem ligati, in pedibus clauos acutos acceperunt. Quibus cum diceret insanus Iudex: Infelices ac miseri, deponite amentiam, et liberate uosmetipsos a cruciatibus imminentibus, responderunt: Nunquam tam bene epulati sumus, modo cepimus esse fixi in amore Christi: utinam nos sic esse, sicut sumus, tandiu permittas, quandiu huius regimur corporis indumento. Cumque transisset una dies et una nox, et illi in psalmis et hymnis laudantes Christum perseuerarent lanceis per latera transfixi, cum gloria martyrii ad sidera regna migrauerunt.



B. XIII KALEND. IULII. 

 Mediolani, natalis sanctorum Geruasii et Protasii martyrum. Qui beatissimi cum per decem annos in uno cenaculo conclusi lectionibus et orationibus atque ieiuniis uacassent, undecimo ad palmam martyrii peruenerunt. Tenti ab Astasio comite, qui primum tam diu iussit plumbatis contundi, quam diu exhalaret spiritum; sequentem uero, id est Protasium,  fustibus cesum capite truncari. Quorum corpora Philippus uir religiosus una cum filio suo furtim abstulit, et in domo sua, in arca marmorea sepeliuit. Quorum sepulcra multo post tempore Theodosio imperante, Domino reuelante, beatus Ambrosius reperit. Et ita incorrupta eorum corpora, ac si eodem die martyres fuissent interempti. Que cum in urbem introducerentur, quidam diu cecus feretri tactu lumen recepit.

Apud Rauennam, sancti Ursicini martyris [a 1Kb] , qui sub iudice Paulino post nimia tormenta in confessione Domini immobilis permanens, capitis abscisione martyrium consummauit. Sepultusque est in eadem urbe a beato uitale patre sanctorum Geruasii ac Protasii.



C. XII KALEND. IULII. 


Rome, natale sancti Nouatis fratris Timothei presbyteri, qui a beatis apostolis eruditi sunt. De quo Nouato scribit Pastor in gestis Pudentiane et Praxedis uirginum ad predictum Timotheum germanum eius. uenerabilis, inquit, uirgo Praxedis post transitum germane sue Potentiane [b 1Kb] , ualde afflicta erat. Ad quam consolandam ueniebant multi nobiles Christiani, simul cum sancto Pio episcopo, inter quos germanus uester Nouatus, et qui est frater noster in Domino, quique multos Christianos pauperes donis suis reficiebat, et uos frequenter cum beatissimo Pio episcopo ad altare Domini commemorabat. Post annum uero et dies uiginti octo, egritudine detentus est idem Nouatus, et absens erat a conspectu uirginis  Praxedis. Pio autem episcopo cogitante de omnibus Christianis una cum uirgine, requiritur Nouatus uir Dei. Et dum auditum fuisset, quia egritudine detinebatur, contristati sumus omnes: beati Praxedis dixit ad patrem nostrum sanctum Pium: Iubeat sanctitas uestra, ut eamus ad eum, et uisitatione nostra una cum orationibus uestris saluabitur. Et facta constitutione, nocte una cum Pio episcopo et uirgine Domini perreximus ad uirum Dei Nouatum. Cumque audisset uir Dei Nouatus, omnes congregatos ad se uenisse gratias cepit agere Deo, quia meruit a sancto Pio episcopo et uirgine Domini, una cum nostra deuotione uisitari. Et fuimus in domo eius diebus ac noctibus octo. Factumque est ut tertio decimo die ipse Nouatus uir Dei transiret ad Dominum,  regni celestis gloriam percepturus.



D. XI KALEND. IULII. 

Apud Siciliam, ciuitate Syracusis, natalis sanctorum martyrum Rufini et Marcie.

Rome, sancte Demetrie uirginis, que fuit beati Fausti filia. Hec cum ante impium Iulianum pro fide Christi introduceretur, in confessione spiritum emisit. Sepulta a beato Ioanne presbytero iuxta matrem suam sanctam Daphrosam, et sororem Iouianam, iuxta palatium Lucianum.



E. X KALEND. IULII. 


In Britannia, natale sancti Albini martyris, qui tempore Diocletiani in uerelamio ciuitate, post uerbera et tormenta acerba, capite plexus est: sed illo in terram cadente, oculi eius, qui cum percussit, pariter in terram ceciderunt. Passus est cum eo etiam unus de militibus, eo quod eum ferire iussus, noluerit, diuino utique perterritus miraculo, quia uiderat beatum martyrem sibi, dum ad coronam martyrii properaret, alueum amnis interpositi orando transmeabilem reddidisse. Quo in tempore, persecutio crudelis, Oceani limbum transgressa, etiam Aaron et Iulium Britannie, cum aliis pluribus uiris ac feminis, felici cruore damnauit.

 Item in ciuitate Nola Campanie natalis sancti Paulini [c 1Kb] episcopi et confessoris, qui se temporibus Wandalorum pro filio cuiusdam uidue in seruitutem tradens, et terribili uisione regi eorum quis esset agnitus, reddita sibi omni captiuitate ciuitatis sue, et oneratis frumento nauibus, cum ingenti gloria ex Africa ad propriam sedem reuersus est. Claruit autem non solum eruditione, et copiosa uite sanctitate, sed etiam potentia aduersus demones.

Ipso die, depositio beati Nicee Romatiane ciuitatis episcopi.



F. IX KALEND. IULII. 

uigilia S. Ioannis Baptiste.

Eodem die sancti Ioannis presbyteri, quem impius  Iulianus inauditum uia Salaria uetere, ante simulacrum Solis decollari precepit. Cuius corpus a beato Concordio presbytero collectum, et sepultum est iuxta concilia martyrum.

Apud Britanniam, sancte Edeltrudis uirginis et regine, cuius corpus cum annis undecim esset sepultum, incorruptum inuentum est.



G. uIII KALEND. IULII. 

Natiuitas precursoris Domini [d 1Kb] .



A. uII KALEND. IULII. 

Apud Pyrrhibeream, sancti Sosipatris [e 1Kb] discipuli sancti Pauli apostoli.

 Item apud Alexandriam, natale sancti Gallicani martyris. Qui cum triumphalibus infulis sublimatus acceptus esset Augusto Constantino et carissimus, filiam eius sacratissimam uirginem Constantiam sibi poscebat uxorem. Constantinus uero Augustus contristari cepit sciens filiam suam positam in sancto proposito facilius occidi posse, quam uinci. Que cum patris sollicitudinem studio sanctitatis conaretur excludere, certa de Deo, dixit patri: Depone omnem sollicitudinem tuam, et te daturum illi coniugem repromitte, ut si Scytharum superauerit gentem, uictor  simul et coniugem me accipiat. Facta sunt omnia sicut uirgo disposuit; et ueluti subarrationis loco dantur duo fratres eunuchi Ioannes et Paulus ex latere Auguste Gallicano, et due sorores, Gallicani filie, Attica et Artemia ipsi Auguste traduntur: quas uirgo ad Dominum conuertit. Igitur Gallicanus a Scythca gente in Thraciarum Philippopoli urbe conclusus, metuens confligere cum eis, quod exigua illi esset militum manus, hostium uero esset innumerabilis multitudo, insistebat sacrificiis, et Martianas uictimas offerebat. Quid multa? Ad ultimum creuit obsidio, et uniuersi tribuni eius ac milites se hostibus tradiderunt. Cumque cuperet fugiendi aditum reperire, Paulus et Ioannes, ex quibus prepositus unus, alter primicerius erat Constantie Auguste, dixerunt ei: Fac uotum Deo celi, quod si te liberauerit,  Christianus fias et eris uictor melius quam fuisti. Mox ut uotum ore prolatum est apparuit illi iuuenis statura excelsus, ferens in humeris crucem, dicens: Sume gladium tuum, et sequere me. Quem dum sequeretur, apparuerunt ei hinc et inde milites armati, confirmantes eum, et dicentes: Nos tibi prebemus officium, tu ingredere hostium castra, et dextra leuaque gladium tenens euaginatum, respice quousque peruenias ad regem ipsorum. Quo cum peruenisset cum eis prostratus rex pedibus ipsius, postulauit nullum penitus ex suis occidi gladio. Quod Gallicanus nec fecit, nec iussit ita uniuerse Thracie liberate, et gens Scytharum tributaria facta est. Ipse uero ita Deo se deuouit, ut etiam coniugio se promiserit abstinere. Reuertens itaque Gallicanus, non prius  ingressus est Romam, quam ad sacra beati Petri apostoli limina perrexisset. Constantinus uero imperator misit se in amplexus eius postquam cognouit omnia que Christi pietate circa illum perfecta sunt, referens ei uniuersa que gesta sunt circa filias eius, quomodo sunt uirgines Christo utiliter consecrate. Tunc cum Augusto intrante palatium Gallicano, occurit Helena cum filia Constantia, et filiabus ipsius Gallicani. Fundebantur lacryme gaudiis plene. Qui cum uellet priuatus abscedere, rogatus ab Augusto consul processit: et in fascibus positus, quinque millia seruorum liberos ciuesque Romanos fecit. Quibus predia domosque donauit: cunctasque facultates suas, excepto iure filiarum, distrahi ac donari pauperibus iussit. Et se in Ostiensi urbe manenti cuidam  sancto uiro, Hilarino nomine, sociauit. Cuius habitaculum ampliari fecit ad peregrinorum susceptionem, quam ipse plurimis impendebat. Huic adheserunt multi ex seruis suis, quos liberos fecit. Et diuulgata est fama eius per totum orbem, ita ut ab Oriente et Occidente uenientes, uiderent uirum ex patricio, ex consule, qui erat amicissimus Augusto, lauantem pedes, ponentem memsam, aquam manibus effundentem, languentibus sollicite ministrantem, et exhibentem cetera sancte seruitutis officia. Hic primus in Ostiensi urbe exstruxit ecclesiam et ditauit officia clericorum. Huic se sanctus Leuita Laurentius reuelauit, adhortans  eum, ut in eius nomine ecclesiam fabricaret in porta, que nunc usque Laurentia nuncupatur. Rogatus autem ut ibi leuaretur episcopus non consensit, sex ex sua uoluntate ipse qui ordinaretur elegit. Tantam namque ei gratiam contulit Deus, ut demonibus pleni, mox ut uisi fuissent ab oculis eius, protinus mundarentur: multaque in eo erant sanctitatis insignia. Sed cum a Constantio Iulianus Cesar factus esset, dedit legem ut Christiani nichil in hoc seculo possiderent. Tunc Gallicanus habens in Ostiensi pago quatuor casas, quarum pensiones his operibus quibus diximus, ministrabat; ita habere Deum meruit defensorem ut quicunque ingrediebatur in eas malitiose aut ponere titulos fisci, aut exigere pensiones, statim a diabolo repiebatur. Et quicunque actorum eius esset exactor, leprosus fiebat. Tunc interrogata  demonia dederunt responsum, quod, nisi sacrificare coactus fuisset Gallicanus, exactores reddituum eius ista pericula non uitarent. Et quoniam nullus audebat conuenire Gallicanum de hoc scelere, mandauit ei Iulianus Cesar, dicens: Aut sacrifica diis, aut discede a finibus Italie. Qui statim relictis omnibus Alexandriam petiit, et ibi iunctus est confessoribus Christi per continuum annum. Post etiam secessit in eremum, ibique a Rauciano comite templorum, cum cogeretur sacrificare, et contemneret, percussus gladio in corpore, Christi martyrem fecit, atque ita perrexit ad Dominum gaudens cum triumpho. Cui statim basilicam construxerunt sui nominis: in qua exuberant beneficia martyris ex eo, et nunc usque in seculum.

 Item Rome, sancte Lucie uirginis, cum aliis triginta duobus.



B. uI KAL. IULII. 

Rome, sanctorm Ioannis et Pauli fratrum natale. Quorum primus prepositus, secundus fuit primicerius Constantie uirginis, filie Constantini. Qui cum omni die turmas Christianorum recrearent ex his opibus, quas sanctissima uirgo Constantia reliquerat, peruenit hoc ad Iulianum. Et misit qui eos conuenirent, dicens debere sibi eos adherere. Illi uero responderunt inter alia: Pro iniquitate tua destitimus a tua salutatione, et a societate imperii tui nosmetipsos omnino subtraximus. Sumus enim nos non  falsi, sed ueri Christiani. Quibus Iulianus mandauit: Considerare debetis, quia uos regia aula nutriti non debetis deesse a latere meo, ut habeam uos primos in palatio meo. Quod si contemptus a uobis fuero, necesse mihi erit agere, ut contemni non possim. Paulus et Ioannes dixerunt: Non tibi facimus hanc iniuriam, ut preponamus tibi qualemcunque personam; Deum tibi preponimus, qui fecit celum et terram, mare et omnia que in eis sunt. Et scire te uolumus quia nunquam ad salutationem tuam, nunquam ad culturam tuam, nunquam ad palatium tuum ueniemus. Quibus Iulianus ait: Decem diebus uobis a me dantur inducie: decima transacta Dei sponte ad me uenientes: amicos uos habeam, non uenientes  uero, tanquam hostes publicos punio. Tunc sancti uiri Ioannes et Paulus Christianos ad se inuitantes, ordinauerunt de omnibus que relinquere poterant, per totos decem dies incessanter die noctuque eleemosynis insistentes. Die uero undecima sunt constricti intra suam domum. Missus namque est Terentianus compiductor ad eos cum militibus hora cenandi. Qui ingressus, inuenit eos orantes, et dixit eis: Dominus noster Iulianus statunculum aureum Iouis ad uos misit, ut adoretis illud, et thura incendatis. Quod si non feceritis, ambo modo gladio feriemini. Non enim decet uos intra aulam nutritos, publice occidamini. Ioannes et Paulus dixerunt: Iulianus si tuus est Dominus, habeto partem cum eo: nobis autem dominus alius non est, nisi unus Deus, Pater et Filius et Spiritus  sanctus, quem ille negare non timuit. Et quia semel a facie Dei proiectus est, uult et alios secum in interitum deuenire. Tunc Terentianus fecit fieri foueam intra domum eorum, ut sine strepitu fame punirentur: et sic decollari, statimque inuolui et reponi iussit; diuulgans, quod iussu Cesaris missi fuissent in exsilium. Statim autem ut Iulianus in bello Persarum interfectus est, Iouiniano facto Christianissimo imperatore, aperte sunt ecclesie, et cepit religio Christiana gaudere. Demones autem ex obsessis corporibus intra domum Ioannis et Pauli eiiciebantur, confitentes sanctam passionem eorum, ita ut unicus filius Terentiani, qui eos decollauerat, ueniret intra domum sanctorum, et clamaret per os eius demon, quod Paulus et Ioannes incenderent  eum. Tunc Terentianus ueniens, prostrauit se in faciem clamans, quod nesciens quid faceret homo paganissimus, iussionem Cesaris adimplesset. Unde factum est, ut dato nomine suo, proximo die Pasche perciperet gratiam Christi. Et assidue orans et flens ad locum illum erat, in quo sanctorum corpora requiescunt, donec a sanctis Dei filius eius emundaretur. Et ab ipso Terentiano descripta est passio horum martyrum. Passi sunt autem uI Kal. Iulii.



C. u KAL. IULII 

[a 1Kb] Apud Galatiam, B. Crescentis, discipuli S. Pauli apostoli , qui ad Gallias transitum faciens, uerbo predicationis multos ad fidem Christi conuertit,  uienne ciuitate Galliarum per aliquot annos sedit,  ibique Zacariam discipulum pro se episcopum ordinauit. Rediens uero ad gentem; cui specialiter fuerat episcopus datus, Galatas, usque ad beatum finem uite sue in opere Domini confortauit.

Apud Tiburtinam Italie ciuitatem, natale sancte Symphorose, beati Getulii martyris uxoris, cum septem filiis, Crescente, Iuliano, Nemesio, Primitiuo, Iustino, Stacteo, Eugenio, cum quibus simul passa est sub Adriano principe: qui ipsam Symphorosam iussit palmis cedi, deinde suspendi crinibus. Sed cum superari nullatenus posset; iussit eam alligato saxo in fluuium precipitari. Cuius frater Eugenius curie principalis Tiburtine, colligens corpus eius sepeliuit. Mane autem facto, imperator iussit septem figi stipites, ibique filios eius ad trochlear extendi, et  Crescentem in gutture transfigi, Iulianum in pectore, Nemesium in corde, Primitiuum in umbilico, Iustinum per membra distentum scindi per singulos corporis nodos atque iuncturas, Stacteum lanceis innumerabilibus, donec moreretur, in terra configi; Eugenium findi a pectore usque ad inferiores partes. Altera autem die Adrianus precepit corpora eorum simul auferri, et proiici in foueam altam. Et posuerunt pontifices sacrorum nomen loci illius: [b 48Kb] Ad septem Biotanatos. Natale uero SS. martyrum est u Kal. Iulii. Quorum corpora requiescunt uia Tiburtina, milliario nono.

Eodem die Cordube in Hispaniis, natalis SS. Zolii et aliorum decem et nouem.

Ipso die gesta Septem Dormientium.



D. Iu KAL. IULII. 


uigilia apostolorum Petri et Pauli

Ipso die, natalis S. Leonis Pape.

[c 1Kb] Apud Lugdunum Gallie, natale S. Irenei episcopi. Qui, B. Photino prope nonagenario ob Christi martyrium coronato, in locum eius successit. Quem etiam constat beatissimi Polycarpi sacerdotis et martyris fuisse discipulum, et apostolicorum temporum uicinum. Postea uero persecutione Seueri cum omni fere ciuitatis sue populo gloriose coronatur martyrio. Sepultus est a Zacaria presbytero in crypta basilice beati Ioannis Baptiste sub altari. Cui ab uno latere Epipodius, ab altero Alexander  martyr est tumulatus. Huius crypte tam reuerenda  est claritas, ut meritum martyrium signare credatur.

Eodem die apud Alexandriam, sanctorum martyrum Plutarchi, Sereni, Heraclidis, Herois, item Sereni, Potamiene, Marcelle, et Catechumene [Rhais.] Here nomine, baptismum martyrii consecute. Inter quos precipue emicuit Potamiena uirgo: que primo immensos et innumeros agones pro uirginitate desudans, deinde etiam pro martyrio exquisita et inaudita tormenta perpessa, ad ultimum cum uenerabili matre Marcella ignis supplicii consumpta, e terris migrauit ad celum



E. III KAL. IULII. 


[a 1Kb] Rome, natalis SS. Petri et Pauli.



F. PRIDIE KAL. IULII. 

[b 1Kb] Natalis et celebratio iterum sancti Pauli apostoli.

Item natalis beatissime Lucine, discipule apostolorum.

Item Lemouico ciuitate, S. Martialis episcopi et confessoris.



LITANIAE INDICENDAE. MENSIS IULIUS HABET DIES XXX; LUNA uERO, XXX.



G. KAL. IULII. 


In monte Hor, depositio Aaron sacerdotis primi.

Eodem die, S. Monegundis uirginis.

Et in territorio Lugdunensi, loco qui uallis uebronna nuncupatur, depositio uiri Dei, beatissimi Domitiani abbatis, qui primus illic eremiticam uitam exercuit, ut plurimos sibi in Dei seruitio aggregans, monasterium instituit, magnisque uirtutibus et gloriosis miraculis ualde clarus, collectus est ad patres in senectute bona.

[a 1Kb] uienne, B. Martini, tertii eiusdem urbis episcopi, ab apostolis ad prefatam urbem missi.



A. uI NONAS IULII. 

 [b 1Kb] Rome, in cemeterio Damasi, natalis sanctorum Processi et Martiniani, qui a B. apostolis Petro et Paulo baptizati et instructi sunt, quorum passio in libello apostolorum supra notata est.

Eodem die, SS. trium militum, qui cum B. apostolo Paulo passi sunt.

Item ipso die SS. martyrum Aristonis, Crescentiani, Eutychiani, Urbani, uitalis, Iusti, Felicissimi, Felicis, Martie et Symphorose: qui omnes apud Campaniam glorioso martyrio coronati sunt.



B. u NONAS IULII. 

[c 1Kb] Apud Edessam Mesopotamie, translatio corporis S. Thome apostoli.

 Item ipso die apud Constantinopolim. natalis S. Eulogii.

Apud Laodiciam Syrie, beati Anatolii episcopi.

Item apud Neocesaream Ponti, natalis sancti Gregorii  episcopi et martyris, beati Antenodori episcopi fratris. Qui Gregorius episcopus, doctrina et miraculis clarissimus fuit. Denique quoddam stagnum erat in Ponti regionibus situm, piscibus copiosum, ex quorum captura prediuites redditus dominis prestabantur. Ista possessio duobus fratribus sorte hereditatis obuenerat, sed pecunie cupiditas, que pene omnium corda mortalium superat, etiam fraternam necessitudinem uiolauit. Cedes ac bella mouebantur, humanus sanguinis pro piscibus fundebatur. Sed Dei prouidentia aliquando affuit: Gregorius uidet prelia et mortes uirorum, furentesque germanos. Cumque honore aduentus sui utreque partes paulum siluissent, Nolite, inquit, o filioli, rationabiles animas pro mutis animantibus uiolare, fraternam pacem  questus cupiditate dissoluere, Dei leges et nature pariter iura temerare: et una mecum ad oram stagni exitialis accedite, et ego iam uos per uirtutem Domini ab omni certamine cruente contentionis absoluam. Et cum hec dixisset, in conspectu omnium uirgam quam tenebat in manu ad primas littoris undas defigit, et ipse positis genibus palmas tetendit ad celum, atque Dominum supplicat. Simul ut orandi finem fecit, statim se unda subducens, et cursu uelociore refugiens, a conspectu superno iussa discedere, abyssis suis redditur: et arentem campum germanis iam concordibus derelinquit. Sed et in hodiernum frugum ferax esse dicitur. Iterum quodam loco ruris angusti, cum res posceret ecclesiam construi, rupes quedam uicini montis ex parte  Orientis obiecta ex alia uero preterfluens fluuius, spatium quantum ecclesie sufficeret denegabat. Et cum alius omnino non esset locus ad construendam ecclesiam, ille fide plenus pernoctasse in oratione  dicitur. Cumque plena fide ac deuotione Dominum deposceret, ad lucem ceuntibus populis, inuenta est rupes importuna secessisse tantum, quantum spatii ad condendam querebatur ecclesiam. Traduntur et huius beati uiri et alia quamplurima, que fidem et sanctitatem ipsius plurimum commendant. Sed et inter alia que luculentissime scripsit, etiam catholice fidei expositionem breuiter editam dereliquit. Unus Deus Pater uerbi uiuentis, sapientie subsistentis, et uirtutis sue et figure, perfectus perfecti genitor, Pater Filii unigeniti. Unus Dominus solus ex solo Deo, figura et imago Deitatis, uerbum penetrans, sapientia comprehendens omnia, et uirtus qua tota creatura fieri potuit. Filius uerus ueri, et inuisibilis ex inuisibili, incorruptibilis ex incorruptibili,  immortalis ex immortali, sempiternus ex sempiterno. Unus Spiritus sanctus ex Deo substantiam habens. Et qui per filium apparuit imago Filii perfecti perfecta, uiuentium causa, sanctitas, sanctificationis prestatrix, per quem Deus solus super omnia et in omnibus cognoscitur, et Filius per omnes. Trinitas perfecta, maiestate, et sempiternitate, et regno minime diuiditur neque abalienatur. Igitur neque factum quid, aut seruiens in Trinitate, neque superinductum tanquam ante hoc quidem non subsistens, et quasi postea superingressum. Neque ita defuit unquam Filius Patri, neque Filio Spiritus sanctus, sed inconuertibilis et immutabilis eadem Trinitas semper manet.



C. Iu NONAS IULII. 


Osee et Aggei prophetarum.

[a 1Kb] Turonis, translatio sancti Martini episcopi, et ordinatio episcopatus eius, et dedicatio basilice ipsius.

Eodem die, in Africa, natalis S. Iucundiani martyris in mare mersi.

Et in territorio Biturice ciuitatis, uico Iustino, natalis S. Lauriani martyris: cuius caput Hispalim ad Hispanias deportatum est.

Apud Syrmium, SS. martyrum Innocent. et Sabbatie, cum aliis triginta.



D. III NONAS IULII. 


Apud Syriam, natalis S. Domitii martyris, qui uirtutibus suis multa incolis beneficia prestat.

[b 1Kb] Item Rome, natalis sancte Ze uxoris beati Nicostrati martyris, que dum ad confessionem beati Petri apostoli oraret, a paganis arctata, ducta est ad patronum regionis Naumachie: a quo primum in custodiam obscurissimam trusa, et per dies sex omni solatio lucis et uictus fraudata, septimo demum die a collo et a capillis in corpore suspensa, adhibito subter horribili fumo, in confessione Domini emisit spiritum.



E. PRIDIE NONAS IULII. 


Natalis Isaie et Iel prophetarum.

Et Octaue apostolorum.

Et primus beati apostoli Pauli ingressus in urbem Romam, anno secundo Neronis imperii. Qui cum iam hec loca et has prouincias predicando perlustrasset, ab Antiochia ipse cum Barnaba premissus a Spiritu sancto postquam iam in Arabia et Cilicia uerbum Dei, aliisque prouinciis annuntiauerat, peruenit Seleuciam, Cyprum, Salaminam, Paphos, Pergen Pamphylie, Antiochiam que est Pisidie, Iconium, inde ad ciuitates Lycaonie, Lystram, Derben, et uniuersam in circuitu regionem. Inde reuertentes Antiochiam Pisidie, deuenerunt Pergen Pamphylie.  Hinc Antiochiam, unde missi fuerant, reuertuntur. Inde propter questionem circumcisionis in gentibus Hierosolymam proficiscuntur. Deinde rursus Antiochiam redeunt. Unde cum inter eos dissensio propter Ioannem, qui Marcus cognominatus est, accidisset, solus Paulus, assumpto Silea, a fratribus gratie Dei traditus, has regiones et insulas peragrauit predicans, Syriam, Ciliciam, Derben, Lystram, Phrygiam, et Galatiam regionem, Mysiam, Troadam, Macedoniam, Samothraciam, Neapolim, Philippos, Amphipolim, Apolloniam, Thessalonicem, Beren, Athenas, Corinthum. Et inde nauigauit in Syriam, et uenit Ephesum, et inde Cesaream et Antiochiam, et Galatie regionem, et Phrygiam. Hinc cum uellet  ire Hierosolymam, dixit ei Spiritus sanctus ut reuerteretur in Asiam. Et cum peragrasset superiores partes, Ephesum uenit. Hinc profectus est in Macedoniam, et accessit Philippos, Troadam, Asson, Mitilenem et contra Chium, Samon, Trogylion [c 1Kb] , Miletum, Coum, Rhodum, Pataram. Et inde, uisa Cypro et relicta ea ad sinistram, transfretauit in Syriam. Et inde uenit Tyrum, Ptolemaidem, Cesaream, Hierusalem. Ibi ligatur a Iudeis, et traditur gentibus. Et inde destinatur ad Felicem presidem Cesaree [d 1Kb] . Hinc cum appellasset Cesarem, Romam ad eumdem Cesarem, quem appellauit, mittitur, et enauigauit Sidonem, Cyprum, cui iuxta erat ciuitas Thalassa in insula Mitilene, Syracusas, Rhegium Puteoleos, Romam: et biennio in libera manens custodia, post  hec ad predicandum dimittitur. Quo tempore credibile est eum ad Hispanias perrexisse, necdum Nerone in tanta erumpente scelera quanta de eo narrant historie.

Rome, natalis sancti Tranquillini, patris martyrum Marci et Marcelliani, qui ad predicationem beati Sebastiani credens in Dominum Iesum Christum; die Octauarum apostolorum, dum ad B. Pauli confessionem oraret, tentus a paganis, lapidatus, ac martyrium consummauit.

Eodem die, depositio beatissimi Goaris confessoris.



F. NONIS IULII. 


[a 1Kb] Apud Alexandriam, natalis sancti Panteni, uiri apostolici, et omni sapientia adornati, cuius tantum studii et amoris erga uerbum Dei fuit, ut etiam ad predicandum Christi Euangelium omnibus gentibus que in Orientis ultimis secessibus reconduntur, fidei, et deuotionis calore profectus sit, et usque ad Indiam citeriorem predicando peruenerit. Ubi reperit Bartholomeum, de duodecim apostolis, aduentum Domini Iesu iuxta Matthei Euangelium predicasse. Quod Hebraicis litteris scriptum, reuertens Alexandriam secum detulit: ubi preclaram et nobilem uitam beato fine conclusit.

[b 1Kb] Rome, natalis beatorum martyrum Nicostrati  Primiscrinii, Claudii Commentariensis, Castorii, uictorini, Symphroniani, quos B. Sebastianus credere in Christum docuit, et sanctus Polycarpus presbyter baptizauit. Qui cum corpora sanctorum per ora Tiberina requirunt tenti sunt, et ad Urbis prefectum perducti. Erat iudex Fabianus, qui eos hortabatur ad sacrificandum, per decem dies minis et blanditiis cum eis agens, et nullum penitus potuit commouere. Tunc fecit de eis suggestionem imperatoribus: quique iusserunt eos tertio torqueri. Cumque nulla ratione compulsi cederent, iusserunt eos in mare precipites dari. Immensis itaque arctati ponderibus, pelagi fluctibus dati sunt, ut in loco mundo inter aquas coronam martyrii celebrarent.

Apud uiennam, Euoldi episcopi, cuius industria  delate sunt reliquie sanctorum martyrum Thebeorum ad urbem uiennam.



G. uIII IDUS IULII. 

Apud Asiam minorem, sancti Aquile, et Priscille uxoris eius de quibus in Actibus apostolorum scribitur: apud quos beatus Paulus apostolus propter artificium  morabatur et operabatur, postquam ipsi in Achaiam ab urbe Roma uenerunt .

In Palestina, natalis sancti Procopii martyris, qui ab Scythopoli ductus Cesaream, ad primam responsionum eius confidentiam irato iudice Fabiano, capite  cesus est.



A. uII IDUS IULII. 

Rome, ad Guttam iugiter manantem sancti Zenonis, et aliorum decem millium ducentorum trium.

In ciuitate Tyrie, natalis SS. Anatolie et Audacis, sub Decio imperatore. Quorum Anatolia cum multos in Piceno infirmos, lunaticos, ac demoniacos curasset, ducta est, iubente Faustiniano, ad ciuitatem Tyrie, et diuersis plagarum generibus uexata. Deinde cum serpente tota nocte inclusa, nichil lesa est: quin et ipsum Marsum, qui serpentem dimiserat,  nomine Audacem, mane a suo serpente deuorandum eripuit, et ad Christi martyrium conuertit. Nam ipse post hec ob confessionem ueritatis in custodiam datus est. Ipsa quoque uirgo Christi transuerberata, cum staret extensis manibus in oratione, ita ut per dexterum latus gladius missus, per sinistrum exiret. Que passa est septimo Iduum Iuliarum: sepulta autem mane a ciuibus Tyriensibus. Audax uero quia de Oriente erat, ab uxore sua et filiis illuc translatus est.

Eodem die, natalis sancti Cyrilli episcopi, qui flammis iniectus, illesus euasit, ac stupore tanti miraculi a iudice dimissus. Cum rursus uerbum Dei alacriter predicaret, ac plures efficacius ad fidem Christi conuerteret, iudex penitentia ductus capite  plecti eum iussit, atque optatum martyrii finem consummauit.

In ciuitate Martulana, sancti Brictii episcopi et confessoris, qui sub iudice Martiano, os lapide contusus est et in equuleo crudelissime excruciatus, in Domini confessione perdurans, in carcerem trusus est. Nocte autem terremotu graui ciuitas concussa, inter alios plures, etiam Martianum occidit. Et Christi confessor ab angelo sancto, et a beato Petro apostolo uisitatus, atque ad predicandum Euangelium confortatus, magnas populorum credentium multitudines omnipotenti Deo lucrifaciens, quieuit in pace. Cuius animam uiderunt adstantes in specie columbe niuee celo recipi.

Item apud Aegyptum, S. Serapionis episcopi et  confessoris.



B. uI IDUS IULII. 

Rome, septem fratrum filiorum sancte Felicitatis, id est Ianuarii, Felicis, Philippi, Syluani, Alexandri, uitalis et Martialis, sub prefecto Urbis Publio, tempore Antonini principis. Primum auditi, deinde per uarios iudices, ut uariis suppliciis laniarentur, missi. E quibus Ianuarius post uerbera uirgarum et carcerem ad plumbatas occisus est. Felix et Philippus fustibus mactati, Syluanus precipitio interemptus est. Alexander, uitalis et Martialis capitali sententia puniti.

Eodem die in Africa natalis SS. Ianuarii, Marini, Naboris et Felicis, decollatorum: quorum corpora  Mediolanum translata sunt.

Rome milliario decimo, natale Rufine, Secunde, sororum, patre clarissimo genitarum Asterio, matre clarissima Aurelia, sub persecutione ualeriani et Gallieni, iudicibus, Iunio Donato prefecto, et Archesilao comite. Harum uirginum sponsi Armentarius et uerinus a fide Christianitatis recesserunt. Pro qua re uolentes beate uirgines declinare eorum persuasiones insanas, ad prediolum suum, quod in Tuscie partibus uidebantur habere, basterne pergebant uehiculo. Quod audientes Armentarius et uerinus, comiti Archesilao suggesserunt qua de causa  Urbem tugerent. Tunc sceleratissimus Archesilaus cum militibus suis equestribus iter agens, sanctas Dei uirgines in uia Flaminia milliario decimo quarto comprehendens, atque reuocans ad urbem Romam, Iunio Donato prefecto obtulit. Qui iussit eas in custodias redigi a se inuicem separatas, et in die tertia in secretarium duci. In quo Rufinam ingredi iubens, dixit ad eam: Cum sis nobilis nata, quid est quod ad ignobilitatem deuoluta es, et cupis esse captiua in uinculis, magis quam libera cum marito gaudere? Rufina respondit: Captiuitas ista temporalis eternam captiuitatem excludit; et uincula temporalia, perpetua uinculorum ligamenta dissoluunt. Prefectus dixit: Istas uanas fabulas et aniles abiice, et sacrifica diis immortabilibus, ut possis  tuo sponso cum gaudio perfrui, et usque ad senectutem cum gaudio deliciarum attingere. Rufina respondit: Duo sunt inutilia que persuades, et unum dubium quod promittis. Nam dicis me debere idolis sacrificare ut in perpetuum peream? et post hoc maritum accipere ut gloriam uirginitatis amittam. Post ista duo tam contraria promittis, quod usque ad senectutem cum gaudio deliciarum attingam, cum de te ipso incertus sis, an ad diem crastinum attingas. Preses adduci iussit Secundam, ut Rufina soror eius in conspectu ipsius flagellis cederetur. Que cum uidisset sororem suam flagellis cedi, clamare cepit ad iudicem: Quid est quod agis, sceleratissime, et regni celorum inuisor? quid est quod sororem meam glorificas et me exhonoras? Dicit ei  prefectus: Ut uideo, insanior sorore tua es. Secunda respondit: Nec soror mea insana est, nec ego insanio, sed ambe Christiane sumus, et iustum est ut simul Christum Dominum confitemur. Et cum libere fidem ueritatis faterentur, tunc iussit eas prefectus in tenebroso loco includi et fumum stercorum fieri. Cum hoc fuisset factum, fumus ille quasi thymiama exhalabat, et obscuritas illa quasi die medio uincebatur. Iterum iusse sunt inde tolli, et in suis balneis includi, atque in solio ardente et non temperato iactari. Ubi cum fuissent post duas horas ingressi qui earum corpora tollerent, inueniunt intus solium frigidum et uaporatum. Quod audiens prefectus, obstupuit, et iussit eas duci, et in medio Tiberis mitti, et uno saxo ligato in collo ambarum,  precipitari. Cum quo post dimidiam fere horam merse sunt: et que nude misse fuerant, in superiore parte fluminis siccis uestibus apparuerunt indute, Christi gloriam decantantes. Quod cum fuisset iudici nuntiatum, dixit Prefectus Archesilao comiti: Iste quas mihi tradidisti, aut magica arte nos superant, aut uere in eis sanctitas regnat. Unde sicut eas mihi tradidisti, ita eas ego tibi reddo, ut tuo arbitrio uel sententiam accipiant, uel euadant. Tunc Archesilaus iussit eas duci in siluam in uia Cornelia, ab urbe Roma milliario decimo, in fundo qui uocatur Buxo, et illic eas capite percuti, et sic earum inhumata  corpora derelinquit. Sed Domini gratia non defuit in Christo credentibus nec defunctis. Nam Plautilla matrona, in cuius predio hoc factum est, uidit eas in uisu sedentes gemmatas in thalamo, et dicentes sibi: Plautilla, desine a flagitiis idolorum, et ab incredulitate impia cessa, et credens in Christum ueni in rem tuam, et corpora nostra inueniens, ibi sepeli. Exsurgens autem Plautilla, peruenit ad locum, et inueniens sanctarum uirginum corpora, adorauit, et credidit, et fabricauit sepulcrum uirginum ad laudem Domini Iesu Christi.



C. u IDUS IULII. 

Translatio S. Benedicti abbatis: postquam enim  monasterium eius a  gentibus est uastatum, Domino reuelante, repertum est corpus, et in Gallias translatum, atque in territorio Aurelianensi, monasterio quod uocatur Floriacum, condigne sepultum; translatum est pariter etiam corpus beate Scholastice uirginis sororis eius, atque in partibus Cenomanensium, religiosorum deuotione, conditum. Cuius animam idem uir Dei e corpore egressam, uidit in columbe specie celi secreta penetrare: corpusque eius secum in uno iussit poni sepulcro, ut quorum mens una semper in Deo fuerat, eorum quoque corpora nec sepultura separaret [a 1Kb] .

Eodem die in Armenia minore, ciuitate Nicopoli, natalis sanctorum martyrum Ianuarii et Pelagie, qui, in equuleo, ungulis et testarum fragmentis diebus  quatuor cruciati, martyrium impleuerunt.

Rome in uaticano, S. Pii pape, qui sedit in episcopatu annos octodecim. Sub huius tempore Hermes librum scripsit, qui appellatur Pastor, quia in habitu pastoris ei angelus apparuit.



D. Iu IDUS IULII. 

Apud Aquileiam, natalis sancti Hermagore, primi eiusdem ciuitatis episcopi, discipuli beati Marci euangeliste .

[b 1Kb] Apud Cyprum, natalis B. Nasonis [al., Iasonis, uel Mnasonis], antiqui Christi discipuli.

Apud Cesaream, sancti Dii

Mediolani, translatio SS. martyrum Naboris et  Felicis.

Item eodem die, S. Cleti pape, qui Rome sedit annos duodecim. Hic ex precepto B. Petri apostoli uiginti quinque presbyteros in urbe Roma ordinauit: sepultusque est iuxta corpus B. Petri.



E. III IDUS IULII. 

Esdre et Iel prophetarum.

Item natalis S. Silee [al., Sile] apostoli.

[c 1Kb] Apud Africam natalis sanctorum confessorum Eugenii Carthaginensis episcopi, fide et uirtutibus ac miraculis gloriosi, et uniuersi cleri ecclesie  eiusdem. Qui cede inediaque macerati, fere quingenti, uel eo amplius , gaudentes in Domino, procul exsilio crudeli extrusi sunt. In quibus erant nobilissimi, archidiaconus nomine Salutaris, et Muritta secundus in officio ministrorum. Qui plurima pro confessione catholica perpessi supplicia, et tertio confessores effecti, gloriose in Christo perseuerantie titulo illustrati sunt.



F. PRIDIE IDUS IULII. 

[a 1Kb] Apud Pontum, natalis S. Phoce episcopi ciuitatis Sinopis, qui sub Traiano imperatore, prefecto Africano, carcerem, uincula, ferrum, ignem etiam pro Christo superauit. Cuius reliquie in basilica  apostolorum in Gallia ciuitate uienna habentur.



G. IDIBUS IULII. 

[b 1Kb] Nisibi, natalis S. Iacobi episcopi, magne uirtutis uiri, ita ut ad eius preces sepe urbs discrimine liberata sit. Hic unus fuit ex numero confessorum sub persecutione Maximiani, et eorum qui in Nicena synodo peruersitatem Arii homousii oppositione damnauerunt: atque intra muros urbis sue ex precepto imperatoris Constantini ad tutelam et munimentum sepultus, postea zelo Iuliani apostate extra urbem elatus et conditus. Sed mox eadem ciuitas, tanti patroni orbata reliquiis, Persarum ditioni succubuit.

 Rome in Portu, Eutropii, Zosime, et Bonose sororum.

Apud Alexandriam, natalis SS. Philippi, Zenonis, Marsei, et decem infantum.

In Carthagine, Catulini diaconi, Ianuarii, Florenti, Iulie et Iuste, qui sunt positi in basilica Fausti.



A. XuII KAL. AUGUSTI. 

[c 1Kb] In Ostia, natalis sancti Hilarini, qui sub persecutione Iuliani, cum nollet sacrificare, fustibus cesus, martyrium sumpsit.

Apud Antiochiam Syrie, natalis sancti Eustachii episcopi et confessoris, qui sub Constantio principe ob catholicam fidem in Traianopolim ciuitatem Thracie  pulsus exsilio ibidem requieuit.



B. XuI KAL. AUGUSTI. 

In Carthagine, natalis sanctorum martyrum Scillitanorum, id est Sperati, Narthali, Cythini, Bethurii, Felicis, Aquilini, Lethatii, Ianuarie, Generose, Bessie, Donate et Secunde, sub Saturnino prefecto. Qui post primam Christi confessionem in carcerem missi, et in ligno confixi, mane gladio decollati sunt. Horum reliquie cum ossibus beati Cypriani, et capite sancti Pantaleonis martyris, ex Africa in  Gallias translate, uenerantur Lugduni in basilica beatissimi Ioannis Baptiste.



C. Xu KAL. AUGUSTI. 

Apud Carthaginem, natalis sancte Guddenes uirginis, que Plutiano et Zeta [Plautiano et Geta] consulibus, iussu Rufini proconsulis, quater diuersis temporibus equulei extensione uexata, et ungularum horrenda laceratione cruciata, carceris etiam squalore diutissime afflicta, nouissime gladio cesa est.

Apud ciuitatem Metensium, S. Arnulphi episcopi, qui sanctitate et miraculorum gratia illustris, eremiticam uitam diligens, beato fine quieuit.



I. XIu KAL. AUGUSTI. 

 [d 1Kb] Natalis beati Epaphre.

Item eodem die, S. Patris nostri Arsenii, de quo in uerbis seniorum refertur quia, propter redundationem lacrymarum tergendam, sudarium semper in sinu uel in manu habuerit.

Eodem die Hispali apud Hispaniam, natalis SS. Iuste et Rufine: que a Diogeniano preside comprehense, equulei extensione et ungularum laniatione uexate sunt, dein truse sunt in carcerem, inedia et doloribus afflicte. Post hec iussit preses ut quocunque iret, ipse nudis pedibus sequerentur. Tandem Iusta in carcere spiritum exhalauit. Corpus eius in puteum proiectum, et a Gabino episcopo leuatum, in Hispalensi cemeterio conditum est. Rufini  ceruix confracta, et corpus eius igni traditum. Cuius reliquie a fidelibus curate sunt.



E. XIII KAL. AUGUSTI. 

Natalis beati Ioseph, qui cognominatus est Iustus : qui cum beato Matthia, ut numerum duodenum impleret ab apostolis statuitur. Sed Matthia locum Iude proditoris implente, beatus Ioseph nichilominus predicationis et sanctitatis officio inseruiens, multamque pro Christi fide persecutionem a Iudeis sustinens, uictoriosissimo fine in Iudea quieuit. De quo refertur quod uenenum biberit, et nichil ex hoc triste pertulerit, propter Domini fidem.

[e 1Kb] Apud Damascum, natalis sanctorum Sabini,  Maximini, Iuliani, Macrobii, Cassii, Paule, cum aliis decem.



F. XII KAL. AUGUSTI. 

Danielis prophete.

Rome, natale S. Paxedis uirginis. Hec cum sorore sua Potentiana a sanctissimo patre Pudente, qui fuit edoctus in fide ab apostolo Paulo, in omni castitate et lege diuina erudita, post transitum parentis, uigiliis et orationibus atque ieiuniis assidue uacans, omne patrimonium suum simul cum predicta,  beata sorore in sustentatione pauperum et Christi sanctorum erogauit. In titulo uero quem pater earum Pudens, nomine beati Pastoris dedicauit, una cum concilio B. Pii sedis apostolice episcopi, fontem baptismi construere soror et ipsa studens, ut familia earum die sancto Pasche baptizaretur. Quos ad nonaginta sex numero manumissos, beatus Pius aquis salutaribus abluit. Inde post innumera pietatis opera, post multorum martyrum sepulturas , qui per martyrii palmam ad regna celorum transierant: eadem beatissima uirgo migrauit ad Dominum, coronam iustitie receptura, XII Kalend. Augusti. Sepulta in  cemeterio Priscille, uia Salaria, iuxta sororem suam atque sanctum patrem Pudentem posita.

Eodem die in Galliis, ciuitate Massilia, natalis S. uictoris. Qui persecutione Diocletiani et Maximiani, cum esset miles, et nec militare, nec idolis sacrificare uellet, primum a tribuno suo Asterio in carcerem trusus, sed omni nocte ad consolandos et uisitandos infirmos ab angelo eductus est. Deinde iussu Eutychii prefecti, retortis brachiis, loris subtilibus ligatus, et pedibus fune constrictus, per mediam tractus est ciuitatem. Post hec fustibus crudelissime cesus, ac suspensus et taureis cruciatus, cum exhibuissent aram in qua sacrificaret, et eam nec respicere sustinens, de manu sacerdotis calce excussisset, pedem ei preses iussit incidi. Ad ultimum  in confessione persistens, missus est in molam pistoriam, in qua sparsum granum uertigine animalis macerari solet: atque ita contritus, martyrium consummauit. Passi sunt cum eo tres milites, Alexander, Felicianus, et Longinus. Qui dum eum nocturno silentio in carcere custodirent, uisitantibus illum angelis sanctis, tanto claritatis fulgore obstupefacti, atque ad eius genua prouoluti, credentes in Christum nocte eadem in mari baptizati sunt; et sequenti die, ante consummationem B. martyris, gladio iugulati. Puer quoque Deutherius, qui dum ad sepulcrum eius oraret, emisit et spiritum.



G. XI KAL. AUGUSTI. 

[a 1Kb] Natalis S. Marie Magdalene.

 Et beate Syntyches, que Philippis dormit sepulta: de qua beatus apostolus Paulus scribit Philippensibus: Euodiam rogo, et Syntychen deprecor idipsum sapere in Domino .

Ancyra Galatie, natalis sancti Platonis martyris: cuius gesta habentur.



A. X KAL. AUGUSTI. 

[b 1Kb] Apud Rauennam, natale sancti Apollinaris episcopi. Hic Rome ordinatus a beato Petro apostolo, Rauennam directus est. Ubi cum peruenisset, non longe ab urbe Rauenna mansit apud quemdam militem  Ireneum nomine, cuius filius erat cecus. Quem ad se perductum facto signo crucis illuminauit, at que parentes illius postmodum baptizauit. Matronam uero cuiusdam tribuni militum nomine Theclam, que plurimis annis grauissima tenebatur infirmitate, cum in nomine Domini nostri Iesu Christi, manum apprehendens eius, de lecto sanatam erexisset, tribunum cum uxore eadem, et filios ac familiam ipsorum in Christum credentes baptizauit. In cuius domo postmodum intra urbem Rauennam missas et baptismata agebat cum discipulis suis per duodecim annos. Ordinauit autem duos presbyteros, Adheretum et Calocerum: Martianum uero nobilissimum uirum, et Leucadium philosophum diaconos, et sex clericos statuit, cum quibus die nocteque psalmos  canebat. Nuntiatumque est duci Saturnino. Qui producens eum, statuit ante pontifices capitolii Rauennatis: a quibus nimia cede mactatus, eiectusque ad mare, semiuiuus relinquitur. Quem discipuli eius colligentes, adhibuerunt ei curam. Post menses sex Bonifacium nobilissimum uirum, qui obmutuerat, sanaturus ad domum eius ueniens, puellam immundum spiritum habentem, deinde Bonifacium, soluto uinculo lingue eius, sanauit. Ubi quingenti homines Christo crediderunt. Non post multos dies a paganis tentus, et diutissime fustibus cesus est, ac nudis pedibus super prunas impositus, et inde ab urbe pulsus. Sed non longe a muro habebant Christiani tugurium, ubi missas faciebat, in mari uero baptizabat: ibique timentes Deum de facultatibus  suis ministrabant ei. Post plurimos annos etiam ad Aemiliam perrexit uerbum Domini predicare, faciens multas uirtutes in nomine Domini nostri Iesu Christi. Tempore quo reuersus est, Rufi Patricii filiam a morte corporis suscitauit, quam Christo uirginem firmauit, matre cum familia promiscui sexus trecentis quatuor baptizatis. Peruentum est autem ad Cesarem de beato uiro, et quod domus Rufi Patricii obediret Christo. Et mittens Rufo successorem, scripsit uicario prefecto pretorii Massalino, ut aut diis inclinaret Apollinarem, aut longe in exsilium traderetur. Quem accersitum uicarius, post interrogationem exutum ueste uirgis cedi fecit, et aqua bulliente plagas eius infundi, et equuleo suspensum torqueri, ac saxo os eius contundi, et  cum grauissimo ferri pondere oneratum includi in carcere horrifico, atque in ligno extendi: ubi ab hominibus quidem negligitur, sed ab angelo publice pascitur. Quarto die iudex de carcere productum, catenatum, in naui positum, in exsilium direxit. Tres autem uiri eum de clero secuti sunt, qui et ministrabant ei. Mortuis uero omnibus tempestate maris et naufragio, ipse cum clericis et duobus militibus euasit, quos Christo illico consecrauit lotos aqua salutari. Et transitum faciens post Corinthum per Mysiam, leprosum cute mundatum in Christo lauit. Deinde ad ripam Danubii perueniens, multos fide sibi sociauit. Et querentibus eum incredulis  occidere, in partes Thracie deseendit. Et cum ibi dies aliquot fecisset, et in templo Serapis presentia ipsius obticuisset demon, tandem rogatus spiritus responsum dedit: Quia discipulus Petri apostoli Iesu Christi huc uenit, et ligauit me, hic nisi fuerit ab his locis expulsus, uobis dare responsa non possum. Inquisitus inuentus est beatus Apollinaris, et discussus diutissime fustibus ceditur, et usque ad mare perductus a rectore prouincie, naui currenti ad Italiam cum suis hominibus superimponitur. Itaque post tertium annum Rauennam ingreditur: deinde post dies aliquot subita seditione orta in ciuitate irruentibus paganis, ligatus ad forum perducitur: ibi cesus ac unlneratus est. Exinde pontifices capitolii egerunt, ut ad templum Apollinis  duceretur. Quo cum peruenisset, data oratione simulacrum solutum, et templum destructum est. Pagani hoc uidentes, clamabant: Senex impius interficiatur. Et tradiderunt eum iudici, cui nomen erat Taurus, qui habebat filium naturaliter cecum natum, quem in nomine Christi sanctus Apollinaris illuminauit, multis stupefactis, et conuersis ad Dominum. Mansit autem in predio Tauri presidis annis quatuor. Erat enim ab urbe milliario sexto, ubi concurrebant Christiani, et docebantur ab eo. Et quacunque infirmitate quis detinebatur, ad eum perductus sanabatur. Igitur inuidiosa relatio pontificum capitolii cucurrit ad Cesarem aduersus beatum Apollinarem. Qui mox edixit, ut si diis quis temerario ore iniuriam inferret, aut satisfaciat, aut  urbe priuetur. Que iussio mox percurrit ad Demosthenem patricium. Qui, exquisitione missa, sanctum Apollinarem sibi exhiberi iubet: quem auditum tradidit in custodia cuidam centurioni occulte Christiano cogitans quibus cruciatibus eum perderet. Qui media nocte laxauit eum, ut fugeret. Cumque fuisset paganis cognitum, sequentes eum, non longe a porta apprehenderunt; et tandiu cesus est, quousque estimaretur mortuus. Exinde collectus est a discipulis, et perductus est in uicum, ubi leprosi morabantur, et septem dies superuixit, admonens semper Ecclesiam, ne a fide Christi descenderet. Ita martyr gloriosissimus Apollinaris in laude Christi defunctus, sepultus est foris murum, et clausum in arca saxea sub terra corpus eius missum  est. Hic ab Anthiochia secutus apostolum Petrum, et ab urbe Roma ab eodem apostolo missus Rauennam, rexit Ecclesiam annis uiginti octo, mense uno, diebus quatuor. Passus ultimum martyrium sub uespasiano Cesare, et Demosthene patricio, X Kalendas Augusti.



B. IX KAL. AUGUSTI. 

Eodem die apud Italiam in Tyro, que est circa lacum uulsinum, natale sancte Christine uirginis: que in Christum credens, deos aureos Urbani patris sui prefecti contriuit, et pauperibus distribuit.  Ob hoc, iubente patre, alapis afflicta, uerberibus dilaniata, ferro onusta, in carcerem coniecta est. Post hoc cum diutissime et crudelissime dilaniaretur, de carnibus suis patri in faciem proiecit. Cumque alligata rote, igni supposito, et fuso desuper oleo torreretur, erumpens flamma mille gentilium interfecit. Iterum carceri tradita, angelo uisitante, sanata est et refecta. Deinde cum magno saxi pondere in mare, id est in lacum uulsinum iactata, angelico presidio liberata est. Quam successor patris eius Dion multis iterum suppliciis afflixit. Sed, orante illa, simulacrum Apollinis, quod adorare iubebatur, in fauillam subito redactum est. Quo miraculo tria millia hominum ad fidem Christi conuersa sunt. Nouissime successor predicti Iulianus, post fornacem candentem,  ubi quinque diebus illesa permansit, post serpentes a uenefico immissos, sed Christi fide superatos, post abscisionem lingue, sagittis eam configi precepit. Sicque martyrii cursum consummauit, anno etatis sue undecimo.

Rome, uia Tiburtina, milliario decimo nono, natalis sancti uincentii.

Apud Emeritam Hispanie ciuitatem, natalis sancti uictoris militaris, qui cum duobus fratribus Stercatio et Antinogeno diuersis examinatus suppliciis martyrium consummauit.

[a 1Kb] Eodem die, natalis sanctarum uirginum Nicete et Aquile: que ad predicationem sancti Christophori martyris, ad Christum conuerse, martyrii palmam capitis abscisione sumpserunt.

 Et apud Amiterninam ciuitatem, militum octoginta trium.



C. uIII KAL. AUGUSTI. 

[b 1Kb] Natalis B. Iacobi Zebedei apostoli

Eodem die in Lycia, ciuitate Samo, sancti Christophori, qui uirgis ferreis attritus, et a flammis estuantis incendii Christi uirtute saluatus, ad ultimum sagittarum ictibus confossus, martyrium capitis obtruncatione compleuit.

In Hispaniis, ciuitate Barcinona, S. Cucufatis martyris, qui ex ciuitate Sillitana oriundus fuit, et Barcinone sub Galerio proconsule, et Maximiano, et Rufino passus. Primo grauissime tortus et cesus,  deinde catenis astrictus in craticula superextensus, aceto et sinapi perfusus assari iussus est. Cum uero ab igne et flammarum globis illesus apparuisset, ex precepto impii iudicis extra ciuitem ductus, in ignem copiosum iterum proiectus est. Quo diuino nutu exstincto, iterum ferro uinctus in custodiam retrusus est, ubi diuino splendore consolatur. Iterum cardis ferreis et taureis crudelissime cesus, in ultimo, dictata sententia, Cucufatem rebellem principum, et diis sacrificare nolentem, gladio feriri iubet; octauo milliario a Barcinona perductus ferroque animaduersus martyrium consummauit. Cuius corpus a Christianis cum reuerentia sepelitur. Unde postmodum translatum,  non longe a Parisiorum ciuitate, in ecclesia beatorum martyrum Dionysii, Rustici, et Eleutherii, cum honore tumulatum est.

[a 1Kb] Eodem die Parisiis, depositio sancti Germani episcopi.

Metis, natalis S. Glodesindis uirginis.



D. uII KAL. AUGUSTI. 

Rome in Portu, natale sancti Hyacinthi, sub consulari Leontio, Luxurio primo ciuitatis Tarracine tradente. Qui, missus in ignem, nullo modo ledi potuit: inde precipitatus in ualidissimum torrentem, incolumis eiectus est ad littus. Nuntiatur hoc consulari Leontio, et misit spiculatorem cum militibus, ut eum comprehensum gladio ferirent.  Tunc quedam matrona religiosa, nomine Iulia, ueniens nocte cum seruis suis, collegit corpus eius et cum honore sepeliuit in predio suo iuxta urbem Romam, uII Kal. Augusti.



E. uI KAL. AUGUSTI. 

[a 1Kb] Apud Nicomediam, natalis sancti Hermolai presbyteri, cuius doctrina beati Pantaleon ad fidem conuersus est. Qui tentus a Maximiano, capitali sententia ob confessionem Christi punitus est.

Eodem die, in Sicilia, sancti Simeonis monachi.



F. u KAL. AUGUSTI. 

Nicomedie, passio sancti Pantaleonis. Qui cum iubente Maximiano artem disceret medicine, a presbytero  Hermolao ad fidem Christi conuersus, multa miracula fecit, patremque suum senatorem Eustorgium Christi fidei subiugauit. Ob quam causam tentus ab eodem Maximiano, equulei pena et lampadarum exustione cruciatus , tandem ictu gladii martyrium consummauit.

Eodem die, Lugduni, sancti Peregrini presbyteri, cuius beatitudinem miraculorum gloria testatur.



G. Iu KAL. AUGUSTI. 

[b 1Kb] Rome, uia Aurelia, beati + Felicis pontificis sub Constantio filio Contantini. Idem Constantius Augustus, consilium hereticorum, ac ualentis et  Ursacii Arianorum approbans, quia et ipse Arianus erat, ab Eusebio Nicomediensi rebaptizatus, eiecit sanctum felicem Urbis episcopum de sede episcopatus sui. Et facta est persecutio magna in clero, ita ut presbyteri et clerici plures necarentur et martyrio coronarentur. Depositus sanctus ac beatissimus papa Felix, habitauit in prediolo suo, quod est uia Portuensi. Et agentibus postmodum hereticis, exinde leuatus, ductus est ad ciuitatem, et capite truncato, martyrio coronatur Iu Idus Nouembris. Exinde raptum corpus eius a presbyteris et clericis, et sepultum  in basilica quam ipse construxit uia Aurelia, quintodecimo Kalendas Decembris, in milliario secundo. Cuius natalis celebratur quarto Kalendas Augusti. Sedit autem in episcopatu anno uno, mensibus tribus, diebus duobus.

[c 1Kb] Item eodem die, natale sanctorum martyrum Simplicii, Faustini et Beatricis, temporibus Diocletiani et Maximiani: qui post multa ac diuersa supplicia iussi sunt capitalem subire sententiam; et ligato saxo in collo eorum, iactari per pontem, qui uocatur Lapideus, in Tiberinis theumatibus. Quorum corpora Dei nutu inuenta sunt a beata sorore eorum Beatrice, et a beatis presbyteris Crispo et Ioanne: et sepulta sunt in loco qui appellatur Sextum Philippi, uia Portuensi, quarto Kalendas Augusti. Beatrix  autem soror Martyrum cum moraretur apud uenerabilem Lucinam, factum est, ut quidam uicinus possessor Lucretius ambiret possessiunculam eius. Pro hoc itaque fecit teneri sanctam Beatricem, et duci ad sacrificandum. Tunc beata Beatrix, exclamauit: Christiana sum, non sacrifico demoniis. Ducta est itaque, et carcerali custodie mancipata. Cumque in Dei nomine libere ageret, fecit eam ambitiosus Lucretius prefocari noctu. Quam uenerabilis Lucina iuxta sanctos martyres germanos eius sepeliuit, quarto Kalendas Augusti. Post hoc ingressus predium sanctorum Lucretius, dum ibi epularetur, quedam mulier infantulum lactabat. Qui infantulus coram omnibus in conuiuio uocem emisit: Audi, Lucreti; occidisti, et inuasisti, ecce datus es  in possessionem inimici: ad hanc uocem inuasus est a maligno spiritu ibi in conuiuio, et per tres horas uexatus, emisit spiritum.

[d 1Kb] Eodem die, depositio sancti Lupi episcopi de Trecas. Qui cum Germano uenit Britanniam et quinquaginta duobus annis sacerdotio functus est. Qui tempore Regis Attile, Galliam uastabat , orando Trecas muniuit.



A. III KAL. AUGUSTI. 

[e 1Kb] Rome, natale Abdon et Sennes subregulorum, sub Decio imperatore: quos Decius in Cordula ciuitate Persarum sibi presentari iussit. Quibus et  dixit: Sic stulti facti estis, ut non recordemini quia, non colentes deos, traditi estis in manus Romanorum et nostras? Cui beatus Abdon: Magis nos uictores facti sumus, Deo fauente, et Domino Iesu Christo, qui regnat in eternum. Iubente igitur Decio, uincti catenis reclusi sunt in arcta custodia. Tunc dixit Abdon ad Sennem: Ecce gloria quam semper sperauimus. Post menses quatuor ueniens Decius Romam, et adducens secum beatos Abdon et Sennem catenis uinctos, iussit omnem senatum conuocari, et fecit conuentum in Tellude cum ualeriano prefecto u Kalendas  Augusti, et iussit sibi presentari Abdon et Sennem maceratos diuersis penis. Et dixit ad senatum: Dii deeque tradiderunt hostes ferocissimos in manus nostras. Ecce inimici Reipublice et Romani imperii. Et introducti sunt ornati auro et lapide pretioso, uincti catenis: omnisque senatus mirari cepit in aspectibus eorum. Et cum constanter Christum in conspectu eorum faterentur, Decius iratus iussit ualariano prefecto, ut si non adorarent deum Solem, ferarum morsibus interirent. Qui denudauit eos, et duxit ante simulacrum Solis iuxta amphitheatrum, ut sacrificarent. uerum illi contemnentes, exspuerunt in simulacrum Solis. Tunc ualerianus iussit ut plumbatis cederentur. Deinde introducti in amphitheatrum, et dimissi sunt eis leones duo, et  ursi quatuor, qui rugientes uenerunt ad pedes sanctorum, et nullatenus recedentes custodiebant eos. ualerianus uero, plenus furore, iussit gladiatores introire, et beatos subregulos interficere, et ligare pedes eorum, et ante simulacrum Solis iactare: ubi iacuerunt corpora sanctorum tribus diebus. Post triduum uenit quidam Quirinus Christianus subdiaconus, qui manebat iuxta amphitheatrum, et collegit noctu corpora, et recondidit in area plumbea in domo sua tertio Kalendas Augusti, ubi latuerunt usque ad tempora Constantini. Tunc se reserantes beati Martyres, leuati sunt, et translati in cemeterio Pontiani.

Eodem die apud Africam, ciuitate: Tuburbo Lucernarie, natale sanctarum uirginum Maxime, Donatille  et Secunde: que persecutione Gallieni sub Anolino iudice passe sunt. Qui interrogatione facta distulit audientiam, et beatas uirgines et sorores, Maximam et Donatillam, ad ciuitatem Tuburbitanam perduci iussit, quibus nec panem nec aquam subministrari precepit, sed aceto et felle potari. uidens autem beatissimarum fiduciam, exarsit in iram, et iussit ut urgerentur ambulare. Erat quedam puella in superioribus domus sue constituta, annorum duodecim, nomine Secunda: cui dum multe nuptiarum conditiones offeruntur, omnes contempsit, et unum Deum dilexit. Hec accensa spiritu Dei, cum uideret commartyres suas Maximam et Donatillam transeuntes  et sanctarum uirginum puchritudinem fidei oculis consideraret, cogitauit et decreuit ad similem gratiam peruenire. Et ne aliquis prohiberet honeste descendere, ut impedimenta uitaret, nec opes, nec nationem suam contemplata est, nec patrem carnalem curauit: sed, relictis omnibus, unum auctorem castitatis Deum quesiuit, quem in eternum possedit,  et tenuit. Cum ergo egrederentur beate martyres et procederent, Secunda festina clamabat post eas: Nolite me dimittere, ueniam uobiscum. Et simul cum illis ciuitatem Tuburbitanam ingressa est. Alia die hora tertia Anolinus proconsul pro tribunali consedit, et Maximam et Donatillam sibi presentari precepit, et ad tormenta elidi. Et cum cederentur, iussit calcem super plagas earum spargi, et fricari, deinde in equuleo extendi et torqueri [a 1Kb] , et statiuam ab bibendum offerri: deinde in craticulam et ad carbones igneos sterni, et prunas ardentes super capita earum adiici: postmodum in theatro ad delubrum deponi, et ab omnibus conculcari. Tunc ex officio dictum est, esse cum eis puellam aliam, nomine Secundam: quam suo iudicio Anolinus proconsul applicari  iussit. Cumque adesset, ait: Christiana es, an pagana? Secunda dixit: Christiana sum. Statim Anolinus ipsam cum Maxima et Donatilla ad bestias damnauit, et eas ferro uinctas ad spectaculum populi adduci precepit. Que cum inducerentur, in media arena osculate sunt se inuicem ut martyrium pace complerent. Ursus autem ferocissimus ac seuissimus illico eis laxatus, in mansuetudinem uersus, earum uestigia linxit potius quam momordit. Iratus Anolinus, quia se furente bestias mites uidit, locutus cum concilio, sententiam ex tabella recitauit. Maximam, Donatillam et Secundam, in superstitione sua perdurantes, que diuersas penas pertulerunt, et bestiis obiecte sunt, et diis nostris sacrificare noluerunt, gladio animaduerti placet. Maxima, Donatilla  et Secunda dixerunt: Deo gratias. Et consummate sunt tertio Kalendas Augusti.



B. PRIDIE KAL. AUGUSTI. 

Cesaree passio sancti Fabii martyris. Qui cum ferre uexilla presidalia recusaret, primum diebus aliquot in carcerem trusus est, deinde productus sistitur ante tribunal. Interrogatus semel et iterum, in Christi confessione perdurat: et mox a furibundo iudice capitali sententia condemnatur. Post hec inhumatum corpus custodiri iubetur: quod post triduum reticulo insutum, in maris profunda, seorsum caput, seorsum cadauer immergitur. Sed Domini uirtute rescisso reticulo, membra capiti reuocantur,  et scapulis ceruix cum indiciis passionis adiungitur. Atque ita sue integritati redditum corpus unda blandiore ad [Al. Cartemianum, uulgo Carternitanum]. Cartenarium litus euectum, condigno cultu a fidelibus tumulatum est.

Antisiodori, sancti Germani, episcopi et confessoris.



LITANIAE INDICENDAE. MENSIS AUGUSTUS HABET DIES XXXI; LUNA uERO, XXIX.



C. KAL. AUGUSTI 


[a 1Kb] Rome, ad sanctum Petrum ad uincula.

Antiochie, natalis sanctorum Machabeorum.

Apud Italiam, ciuitate uercellis, beati Eusebii episcopi et confessoris, qui ob confessionem fidei a Constantio principe Scythopolim, et inde Cappadociam relegatus, sub Iuliano imperatore ad ecclesiam suam reuersus est. Nouissime persequentibus Arianis martyrium passus.

Apud Arabiam, ciuitate Philadelphia, SS. martyrum Cyrilli, Aquile, Petri, Domianiti, Rufi, Menandri, una die coronatorum.

[b 1Kb] In Hispaniis, ciuitate Gerunda, natalis sancti Felicis martyris, qui de Scillitana ciuitate oriundus, cum  persecutiones in Hispaniis aduersus Christianos agi cepissent, ascensa mercatorum naui, amore martyrii ocius accurrit. Et cum aliquandiu apud Barcinonam, Empurias, et Gerundam, uerbum Dei predicans plurimos in fide confortasset, et fama eius longe lateque crebresceret, iubente Daciano, repente a Rufino officiali tentus est. Cumque nomen Christi confidentissime fateretur, primo fustibus cesus, et in ima carceris trusus, deinde manibus pedibusque ligatis, negato cibo et potu, in loco squalido proiectus, post hoc etiam catenis grauioribus uinctus, per totas plateas ab indomitis mulis tractus, et pene in frusta discerptus est. Deinde missus in carcerem, nocteque ab angelo uisitatus atque sanatus, facto die ad certamina reuocatus est. Tunc ungulis excoriatus, capite  inuerso ab hora tertia usque ad uesperam suspensus, nullum penitus sensit dolorem. Deinde in carcerem Rufinus eum trudi precepit, ubi per totam noctem splendor copiosus effulsit. Sed et uoces angelorum psallentium audite sunt. Quod cum nuntiatum fuisset Rufino a custodibus, iussit eum, manibus post tergum ligatis, in maris profundum mergi. Ibi continuo uincula eius dirupta sunt, et angelis sibi manum tenentibus, super undas deambulans ad littus peruenit. Tunc Rufinus iussit iterum cutem eius ungulis detrahi, ac deinde usque ad ossa laniari, et tam diu uulnera uulneribus instaurari, usque dum inuictum Christo spiritum reddidit. Corpus eius Gerunde in monumento, quod ipse sibi preparauerat, conditum est, Nonis Augusti.



D. Iu NONAS AUGUSTI. 


[c 1Kb] Rome, in cemeterio Callisti natale sancti Stephani  pape et martyris, sub ualeriano et Gallieno imperatoribus. Qui cum persecutio seua grassaretur, beatus Stephanus, congregato uniuerso clero suo, hortabatur eos ut pro Christo coronam martyrii alacriter susciperent; ordinauerat autem tres presbyteros, et septem diaconos, et clericos sexdecim, cum quibus de regno Dei assidue docebat. Diuina autem gratia procurante, occurrebant multi ex gentilibus et honesti uiri, ut baptizarentur ab eo. Inter quos Nemesius tribunus cum omni domo sua, filiaque ipsius nomine Lucilla, que ceca per beatum Stephanum illuminata fuerat, et Olympius alter tribunus cum uxore sua Exuperia, et filio Theodulo, et quotquot crediderunt in domo Olympii, qui postea gloriosa confessione martyrium meruerunt. Celebrabat  autem missas atque concilia per cryptas martyrum. Factum est autem, ut ualerianus et Gallienus persecutores nominis Christi, summo requirerent studio beatum Stephanum, ut eum et clericos eius diuersis afficerent penis. Miserunt itaque multitudinem militum, et tenuerunt eum cum multitudine clericorum presbyterorum, et diaconorum. Qui ueniens ad tribunal ualeriani, solus introiuit. Cui ualerianus: Tu es Stephanus, qui rempublicam conaris euertere, et persuasionibus atque hortationibus malis populum a deorum recedere suades cultura? Beatus Stephanus dixit: Ego quidem non euerto rempublicam, sed hortor ut, derelictis demoniis que adorantur in idolis, ad Deum uiuum et uerum redeant creatorem celi et terre, et cognoscant Christum Iesum Filium Dei  Deum esse, qui cum Patre et Spiritu sancto solus est sempiternus, ut non pereant cum diabolo in interitum sempiternum. Tunc ualerianus iussit eum duci ad templum Martis, et ibidem dictata sententia capite truncari, si non acquiesceret adorare nefandi Martis simulacrum. Perductus beatus Stephanus a militibus foras muros Appie porte ad templum, leuatis oculis ad celum, dixit: Domine Deus pater Domini mei Iesu Christi, qui turrim confusionis Babylonie destruxisti, destrue nunc et hunc locum, ubi diabolica superstitione per idolorum culturam anime pereunt populorum. Et statim facto fragore tonitrui cum terroribus coruscationum, corruit maxima pars templi, et milites pauefacti fugerunt. Beatus uero  Stephanus perrexit cum omnibus Christianis ad cemeterium sancte Lucine, et multis eos consolatos sermonibus, obtulit pro eis sacrificium Deo omnipotenti. Que gesta audiens ualerianus, misit  plurimos militum, qui beatum Stephanum punirent. Qui uenientes inuenerunt sacrificium Deo offerentem. Quem intrepidum et constantem ante altaris solemnia, et cepta perficientem, in eodem loco in sua decollauerunt sede sub die Iu Nonarum Augustarum. Cuius corpus Christiani populi sepelierunt in eadem crypta cum ipsa sede, ubi astans sanguis eius effusus est in loco, qui appellatur hodie cemeterium Callisti. Sedit autem in episcopatu annos septem, menses quinque, dies duos.

Eodem die, natale S. Theodote cum tribus filiis suis in prouincia Bithynie urbe Nicea, tempore Diocletiani, sub consulari Nicetio et comite Leocadio. Qui hanc per multos dies blandimentis et terroribus cogere uoluit ut eius coniugio necteretur. Sed  cum sancta femina nullo modo consentiret, ferro uinctam cum filiis consulari Bithynie Nicetio destinauit. At ille filium eius primogenitum Euodium, Christum fiducialiter confitentem, in conspectu matris fecit fustibus cedi. Cui mater pia clamabat: Noli, fili, timere ista uerbera; per ipsa enim ad eterna Christi gaudia pertinges. Tunc consularis Nicetius iussit cuidam Hirtaco, ut apprehendens beatam Theodoten, prius illi illuderet; et postmodum inter publicas meretrices constitueret. Quam ille uolens tenere, de naribus eius cepit sanguis uehementer effluere. Qui clamans dixit Nicetio: Stat iuxta eam iuuenis pulcher, auratis uestibus indutus, ex cuius manu pugnum accepi in naribus. Consularis ergo Nicetius iussit ignem copiosum accendi, et  beatam Theodoten cum tribus filiis suis immitti. Que gratias referens Deo, dicebat: Benedictum nomen pietatis tue, Domine, qui me nec in isto seculo a filiis meis separasti, nec in tui nominis confessione disiungi passus es, nec in martyrio diuidi permisisti. Consummata est igitur cum tribus filiis suis sancta Theodota, sub die quarto Nonarum Augustarum.



E. III NONAS AUGUSTI. 

[a 1Kb] Hierosolymis, inuentio corporis beatissimi Stephani protomartyris, et sanctorum Gamalielis, Nicodemi, et Abibon, sicut reuelatum est a Domino beato presbytero Luciano, septimo Honorii principis anno. Nam dum queisceret in basilica baptisterii  in stratu suo, die sexta feria illucescente, circa horam tertiam noctis, dum adhuc peruigilaret, tanquam in excessu mentis effectus, uidit uirum senem, statura procerum, uultu decorum, prolixa barba, in uestitu candido, amictum pallio, in cuius summitatibus erant tanquam auree cruces contexte; calceatum caligis, in superficie deauratis, et manu tenebat uirgam auream, de qua tangens eum, dixit se esse Gamalielem, qui nutriuit apostolum Paulum, et inter alia dixit ei: Summa cum diligentia nostros patefacito tumulos, quia indecenter despecto loco reconditi sumus. Et cum interrogasset, qui essent cum eo: Unus est, inquit, domnus Stephanus, a Iudeis  pro fide Christi Hierosolymis lapidibus oppressus torrentis; iussuque sacerdotum relictus extra portam, uia que mittit Cedar, bestiis ac auibus deuorandus. Sed hoc omnino prohibuit ille cui illesam idem martyr fidem seruauit. Quo facto, rarescente Iudeorum perfidia, conuocans asciui mihi religiosorum uirorum turbam, conuentumque fidelium, ac blandiens, suadensque, affatus sum ita: Obsecro uos, fratres karissimi, ut neminem reuereamini, colligentes sanctum pignus B. Stephani, deferte uillule nostre, quam nomine suo nominauerat Caphargamala, que uigesimo secundo lapide ab urbe Hierosolyma distat, et more solito, solemni cum funere sepelite. Quod et factum est. Ille uero qui huius locello iacet contiguus, ipse est  Nicodemus nepos meus, qui ut renasceretur ex aqua et Spiritu sancto a Saluatore audiuit; qui a Petro mox et Ioanne est baptizatus. Pro quo postmodum indignati principes sacerdotum, subtracto ei principatus honore, conabantur eum tradere morti. Sed nostri gratia nostreque propinquitatis iure repressi, non fecerunt. uerumtamen expulsum foras urbem diripuerunt omnem supellectilem eius, multisque afficientes plagis semiuiuum reliquerunt. Ego nimirum et hunc collegi, et curam ei adhiberi precepi. Qui paululum fuit instanti superstes uita, ad optatam et ipse quietem migrauit; quem exhibitis funeris exsequiis, ad protomartyris pedes iussi tradere sepulture. Ille autem tertius, qui mecum quiescendi possidet locum, ipse est Abibas filius  meus, qui mecum Christo Iesu, uigesimum agens annum etatis sue, una credidit, et a prefatis apostolis eterni fontis unda perfusus. Is, dum esset legis doctrina plene eruditus, templo Dei cum Paulo sedulo uacans, diuina meditando precepta, ab illo uitio, cui se genus maxime subdere solet humanum, protectione tuente superna, exstitit liber, et in hoc castitatis proposito pausauit in pace; cum quibus et ego iaceo. Coniux quoque mea Ethna, et Selemias primogenitus noster, nolentes credere Christo, sed religionis unitati et fidei derogantes, in possessione Capharselemia sunt tumulati. uerumtamen, quo nos repositi sumus cum fodere ceperis, inanes eorum reperies tumulos, quia nobiscum non fuerunt digni tumulari. Cumque uenerabilis presbyter predictum  uirum sciscitaretur: Ubi uos, inquiens, inueniemus, Domine? ait ille: In agello nostro, qui Syriace Delamgabrica, necnon Debatthalia uocatur, id est uirorum Dei seu beatorum possessio. Que uisio consimilis ei iterum iterumque apparuit. Surgens autem uenerabilis presbyter, perrexit in ciuitatem ad antistitem Ioannem, de quo per uisionem monitus fuerat. Cumque illi, cleroque eius particulatim uisionis seriem retulisset, ille lacrymis pre gaudio fusis, benedixit Dominum; reque ueraciter ut erat per omnia comperta, beatus episcopus sub omni celeritate ad fratres et cepiscopos uicinarum urbium misit. Qui cum occurrissent, et locum presignatum fodere  cepissent, terre motu statim facto, immensi odoris suauitas tanta exinde respersa est, quantam nullorum etas hominum tunc temporis meminerat se sensisse; ita ut putarent se presentes in amenitate paradisi sitos. Et in ipsa hora de suauitatis odore septuaginta tres anime sunt curate a diuersis infirmitatibus. Aderant tunc temporis testes miraculorum, cum beato Ioanne, Eustominus Sebastenus, et Eleutherius Iericontinus pontifices, cum clericorum sanctissimo comitatu. Qui osculantes beati Stephani pignus, locumque claudentes, cum gaudio ad propria sunt reuersi. Post paucos autem dies corpus protomartyris Stephani in Sion ad sanctam ecclesiam, ubi archidiaconus fuerat ordinatus, uII Kalend. Ianuarii cum psalmis et hymnis detulerunt. Tunc temporis  cum prolixe siccitatis esset immensitas, sufficiens superne pietatis pluuia descendit, que sitientem largius terram madefaciens irrigauit. Quod meritis beati martyris Stephani nullus ambigit periclitanti populo concessum fuisse. Hanc reuelationem Lucianus presbyter Greco sermone ad omnium ecclesiarum personam descripsit, quam Auitus presbyter, homo Hispanus, in Latinum uertit, et per Orosium presbyterum Occidentalibus dedit; qui etiam simul reliquias beati Stephani primus Occidenti detulit, ubi ad memorias S. martyris innumera miracula facta sunt. De quibus plurima beatus Augustinus in libris de Ciuitate Dei memorat [a 1Kb] .

Constantinopoli, natalis sancti Hermelli martyris.



F. PRIDIE NONAS AUGUSTI. 


Natalis beati Aristarchi, discipuli sancti Pauli apostoli.

[b 1Kb] Item Rome in crypta Arenaria, natale Tertullini martyris, quem beatus pontifex Stephanus baptizauit, et in albis presbyterum consecrauit, cui inter cetera monita, precipue commendauit: Frater, inquit, cura sit tibi diuersorum requirere sanctorum corpora martyrum. Qui post biduum ordinationis sue tentus a Marco prefecto, eductus est ad ualerianum imperatorem. Quem ille extensum mactari fustibus iussit. Cumque impie cederetur, clamabat: Gratias ago tibi, Domine Iesu Christe, qui me non separasti a domino meo Olympio seruo tuo, qui me precessit martyrio consummato. Cumque inter cedes hoc diceret,  iussit ualerianus lateribus eius ignem supponi. Cumque letus et constans perseueraret, diceretque: Fac, miser, quod facis celerius ut me de hoc incendio, licet peccatorem, tamen pro eius nomine, Christo offeras sacrificium; iussit ualerianus eleuari eum, et tradi prefecto Saprico. Qui primo iussit os eius lapidibus conquassari, deinde extendi eum in equuleo, et neruis diutius torqueri, deinde ignibus concremari. Cumque perseueranter, Spiritus sancti gratia roboratus, Christum Dominum fateretur, mandauit hoc factum ualeriano tyranno. Cui ualerianus  remandauit, ut, data sententia, eius caput abscinderetur. Tunc Sapricius depositum de equuleo iussit duci uia Latina in secundo milliario, et ibidem decollari. Cuius corpus S. Stephanus pontifex colligens cum clericis, et hymnis redditis Deo sepeliuit in eodem loco, in crypta Arenaria, secundo Kal. Augusti. Ubi concursus solemnis fit 11 Nonas Augusti.

Apud Lugdunum, aduentus corporis sancti Iusti episcopi de eremo. Qui cum aliquot annis in eremo angelis proximam egisset uitam et dignus adesset finis tantis laboribus, regnum scandens celorum, beato lucro promeruit. Cuius sanctum corpusculum uenerabilium ciuium Lugduni urbis cura requisitum, a remotis terre partibus cum alacritate et religione reportauit, atque in urbe sacerdotii sui sepeliuit.



G. NONIS AUGUSTI. 


[c 1Kb] Apud prouinciam Rhetie, ciuitate Augustana, natalis S. Afre martyris. Que cum esset pagana et meretrix, per doctrinam S. Narcissi episcopi ad fidem conuersa, et cum omni domo sua baptizata, pro confessione Domini igni tradita est.

Augustoduni, natalis S. Cassiani episcopi.



A. uIII IDUS AUGUSTI. 

[d 1Kb] Rome, uia Appia, in cemeterio Callisti, natale S. Sixti episcopi et martyris. Et in cemeterio Pretextati sanctorum Felicissimi et Agapiti, diaconorum eiusdem, sub Decio imperatore, ualeriano  prefecto; qui tenuit beatissimum senem Sixtum episcopum Romanum cum omni clero suo, et reclusit eos in custodia publica, et fuerunt ibi clausi multis diebus. Factum est autem ut Decius Cesar et ualerianus prefectus iuberent sibi beatum Sixtum episcopum cum clero suo presentari noctu intra ciuitatem in Tellude. Cui Decius Cesar dixit: Scis cur tentus; et conuentione publica nobis presentatus es? Respondit Sixtus: Scio, et bene scio. Decius dixit: Ergo si scis, fac ut uniuersi sciant, et tu uiuas, et clerus tuus augeatur. Beatus Sixtus respondit: uere feci et facio ut clerus meus augeatur. Cui Decius: Ergo sacrifica diis immortalibus, et esto princeps sacerdotum. Ad hoc sanctus episcopus: Ego semper sacrificaui et sacrifico Deo Patri omnipotenti,  et Domino Iesu Christo Filio eius, et Spiritui sancto hostiam puram et immaculatam. Tunc ex precepto Decii duxerunt eum milites ad templum Martis, ut sacrificiis coinquinaretur. Sed contemnentem sacrificare recluserunt eum in custodia priuata, cum duobus diaconibus Felicissimo et Agapito. Cumque duceretur, his uerbis beatus eum Laurentius archidiaconus cepit compellare: Quo progrederis sine filio, pater? Quo sacerdos sancte sine diacono properas? Tu nunquam sine ministro sacrificium offerre consueueras. Quid in me ergo  displicuit tibi, pater? Num degenerem probasti? Experire certe utrum idoneum ministrum elegeris. Cui commisisti Dominici sanguinis consecrationem, cui consummandorum consortium sacramentorum credidisti, huic sanguinis tui consortium negas? uide ne periclitetur iudicium tuum, dum fortitudo laudatur. Abiectio discipuli detrimentum magistri est. Quid quod illustrius prestantes uiri discipulorum certaminibus quam suis uincunt? Denique Abraham filium obtulit ; Petrus Stephanum premisit. Et tu, Pater, ostende in filio uirtutem tuam; offer quem erudisti, ut securus iudicii tui comitatu nobili peruenias ad coronam. Tunc beatus Sixtus ait: Non ego te derelinquo, fili, nec desero, sed maiora tibi debentur certamina. Nos quasi senes leuioris pugne  cursum recipimus, te quasi iuuenem gloriosior manet de tyranno triumphus. Mox ueniens flere desiste, post triduum me sequeris. Inter sacerdotem et leuitam hic medius numerus decet. Non erat tuum sub magistro uincere, quasi adiutorem quereres. Quid consortium passionis mee expetis? totam tibi hereditatem dimitto. Quid presentiam meam requiris? Elias Eliseum reliquit , et uirtutem non abstulit. Et dixit beatus Sixtus ad beatum Laurentium: Accipe facultates ecclesie uel thesauros, et diuide pauperibus quibus tibi uidebitur. Accepta potestate, beatus Laurentius cepit per regiones curiose querere, ubicunque sancti clerici uel pauperes essent absconsi, et portans thesauros, prout cuique opus erat, ministrabat. Igitur post hoc beatus Sixtus  reducitur in Telludem, ut audirent cum eo diaconi Felicissimus et Agapitus. Et sedente Decio ac ualeriano, presentatus est beatus Sixtus. Ad quem Decius iracundia plenus: Nos, inquit, consulimus senectuti tue, audi precepta nostra, et sacrifica. Respondit beatus Sixtus: Miser, tu tibi consule, et noli blasphemare, sed age penitentiam de sanguine sanctorum, quem effudisti. Tunc monente ualeriano, iussit Decius ut ducerentur ad templum Martis, et si nollent sacrificare, in eodem loco capite truncarentur. Educti ergo foras murum porte Appie, dixit beatus Sixtus ad templum Martis: Destruat te Christus Filius Dei uiui. Cumque respondissent omnes Christiani, Amen, subito cecidit aliqua pars templi, et comminuta est. Tunc beatus Laurentius  cepit clamare: Non me derelinquas, pater sancte, quia thesauros tuos iam expendi, quos tradidisti mihi. Milites autem audientes de thesauris, tenuerunt beatum Laurentium archidiaconum; sanctos uero, Sixtum, Felicissimum, et Agapitum duxerunt in cliuum Martis ante templum, et ibi decollati sunt octauo Idus Augusti. Noctu autem uenerunt clerici, et maxima pars Christianorum, et collegerunt corpora sanctorum, et sepelierunt beatum Sextum in crypta in cemeterio Callisti in eadem uia. Sanctos uero Felicissimum et Agapitum martyres sepelierunt in cemeterio Pretextati. Decollati autem sunt cum eis et alii quatuor, ut in gestis Pontificalibus  legitur, Ianuarius, uincentius, et Stephanus subdiaconi. Passus et cum eis beatus Quartus, ut scribit beatus Cyprianus . Hic beatus Sixtus apud Athenas natus, et doctus, prius quidem philosophus, postea Christi discipulus fuit. Sedit in episcopatu anno uno, mensibus decem, diebus uiginti tribus.

[a 1Kb] Eodem die in Hispaniis, ciuitate Compluto, sanctorum Iusti et Pastoris fratrum. Qui cum adhuc pueri litteris imbuerentur, proiectis in schola tabulis, sponte ad martyrium cucurrerunt; et mox a diacono teneri iussi, cum se mutuis exhortationibus constantissime roborarent, extra ciuitatem producti, et in Campo laudabili, a carnificibus iugulati sunt. Ubi etiam in basilica sui nominis quiescunt.



B. uII IDUS AUGUSTI. 


[b 1Kb] Apud Tusciam, ciuitate Aretio, natalis sancti Donati episcopi et martyris: qui nutritus a sancto Pigmenio presbytero, in titulo beati pastoris, eruditus est, non solum in diuinis, uerum in humanis litteris sufficientissime. Cum quo et Iulianus creuit, et subdiaconus ordinatus, reiecto postmodum gradu inutilis factus, ad imperium aspirauit. Quo tempore beatum Pigmenium Rome in custodia mancipauit, et sanctos patrem et matrem Donati gladio occidit. Donatus uero lector fuga petiit ciuitatem Aretium, et habitauit cum Hilarino gloriosissimo monacho, seruiens Deo continuis orationibus et ieiuniis. Factum  est ut mulier nomine Surana gentilis et pagana, capta oculis, et corde uere ceca, cum unico filio suo Herculeo nomine cellam beati Hilarini, cum quo beatus uir habitabat, requireret; quam fide Christi instructam, ad beatum Satyrum episcopum Hilarinus et Donatus perduxerunt. Qui fidem ipsius ut accepit, gratias Deo agens, indixit ei ieiunium, ut humiliaretur in cilicio et cinere. Et sic deinde catechizauit eam, et baptizauit tam ipsam quam filium eius. Et mox aperti sunt oculi Surane, cepitque clamare: uere Deus Christus est, qui illuminauit oculos meos. Quod factum audiens Apronianus, non multo post attulit filium suum demoniacum ad beatum Donatum. Quo orante simul cum Satyro episcopo et Hilarino, expulsus demon puerum  sanum reliquit. Sed et non longo tempore post, uir quidam Eustasius, rector Tuscie, et exactor fisci, dum occupatus aliubi teneretur, superuenientibus hostibus, uxor ipsius Euphrosina pecuniam fisci abscondit, et paucis diebus succedentibus, absente adhuc uiro, defungitur. Rediens autem postmodum uir eius, inuenit uxorem suam mortuam, et pecuniam fisci sibi celari. Qua de re non parum tristis, simul pro requisita pecunia, cum etiam a principibus curie supplicia ipsi meditarentur, fugiens idem Eustasius, uenit ad beatum Satyrum et Donatum, et indicauit eis anxietatem animi sui. Stans itaque Donatus super sepulcrum uxoris ipsius, uoce magna  clamauit: Euphrosina, per Christum crucifixum te coniuro ut dicas nobis quid factum sit de pecunia fisci, quia uir tuus pro ea ab exactoribus ualde affligitur. Que mox de sepulcro respondit: In ingressu domus suffossa latet pecunia quam queritis. Recepta igitur est pecunia, liberato Eustasio ab impositione calumnie. uerum recepto beato Satyro cum patribus suis, eius loco sacerdotium B. Donatus suscepit. Cumque die quadam missas celebrasset populo, et de corpore Christi ac sanguine ipsius populus uenerabiliter recrearetur, diaconus quidam nomine Antimus tradebat sacrum sanguinem Christi, et subito paganorum impulsu cecidit, et sanctum calicem comminuit. Unde ualde tristis tam ipse quam populus Christi efficitur. Cuius tristitiam Dominus per  beatum illico Donatum reuelauit. Nam collecta sunt fragmenta Dominici calicis, et beato uiro allata. Que flens ille suscipiens, oratione facta, uas in pristinam formam restaurauit. Quo signo perculsi pagani, simul cum Christianis deitatem Christi confessi sunt, ac circiter septuaginta nouem anime in Christum credentes per baptismum saluate sunt. Multis ergo signis Dominus glorificans sanctum suum ad coronam martyrii prouexit. Denique tentus tempore Iuliani imperatoris a Quadratiano Augustali, simul et cum eo Hilarinus uir Dei, iubetur idolis sacrificare. Cui fideliter reluctanti, iussit Quadratianus os lapidibus contundi, Hilarinum uero monachum in conspectu eius tam diu fustibus cedi, donec spiritum emitteret; deinde beatum Donatum in custodia recludi.  Ubi cum innumera miracula Dominus per seruum suum operaretur, misit Quadratianus, et gladio percussit, uII Idus Augusti. Cuius corpus Christiani iuxta ciuitatem cum ueneratione sepelierunt. Martyris uero Hilarini ossa in Ostia ciuitate tumulata seruantur.

Rome, SS. Martyrum Petri, Iuliane cum aliis decem et octo.

Apud Mediolanum, S. Faustini [al., Fausti], tempore Aurelii Commodi martyrizati.



C. uI IDUS AUGUSTI. 

Rome uia Ostiensi, milliario septimo [a 1Kb] , natale S. Cyriaci martyris. Postquam Maximinus Augustus iussit ut omnes, qui erant in custodia, una cum  Cyriaco diacono capite truncarentur, et promiscui sexus numero uiginti et unus decollati uia Salaria intra thermas Salustii foras muros essent, eorum corpora collegit noctu Ioannes presbyter, et sepeliuit in eadem uia, sub die septimo Kalendarum Aprilium. Post dies uero octo, ueniens B. Marcellus episcopus cum Lucina matrona Christianissima, corpora sanctorum condiuit cum aromatibus et linteaminibus; deinde sustulit ea, et transtulit in predium suum uia Ostiensi, milliario ab urbe Roma septimo; et manu sua recondidit in sarcophagis lapideis, cum  quibus et B. Cyriacum, octauo die mensis Augusti. Carpasius uero uicarius petiit domum beati Cyriaci, quam donauerat ei Diocletianus Augustus, et eam statim Maximinus Augustus concessit. Et ingressus in eam, inuenit locum ubi S. Cyriacus fontem edificauerat, quem consecrauerat S. Marcellus episcopus, ubi uenientes ad fidem baptizabat S. Cyriacus. In quo loco Carpasius balneum sibi statuit. Et dum lauissent et epulas exhibuissent Carpasius et nouemdecim pariter cum ipso, ac deriderent fidem Christianam, subito ceciderunt, et mortui sunt. Beatorum autem martyrum passiones, id est Cyriaci, Largi, et Smaragdi, suis locis in presenti Calendario notate sunt XuII Kalendas Aprilis sub Maximino Augusto et Carpasio uicario.

 Apud uiennam, Gallie urbem, natalis sancti Seueri presbyteri et confessoris: qui, ut eius gesta testantur, natione Indus, fide Christi feruens, causa Euangelii predicandi, laboriosissima peregrinatione suscepta, etiam ad prefatam urbem deueniens, ingentem paganorum multitudinem uerbo et miraculis ad fidem Christi conuertit. Dumque in pace quieuisset, conditus in basilica S. Stephani, signis clarus, mira fidelium ueneratione colitur.



D. u IDUS AUGUSTI. 

[b 1Kb] uigilia sancti Laurentii.

Eodem die, Rome, sancti Romani militis, qui in confessione sancti Laurentii compunctus, petiit ab eo baptizari, et mox, iubente Decio, cum fustibus exhibitus  ac decollatus est.



E. Iu IDUS AUGUSTI. 

Rome natale sancti Laurentii archidiaconi et martyris sub Decio. Cui beatus Sixtus omnes facultates ecclesie et thesauros, pergens ad coronam martyrii, tradidit. Hic ueniens in Celium montem, ubi erat quedam uidua, in uiduitate triginta duos annos habens, in cuius domo multi Christiani, et presbyteri, et clerici absconsi manebant, tulit uestes et thesauros Ecclesie, et cepit erogare, et pedes omnium Christianorum lauare. Ad cuius pedes Cyriaca uidua cadens: Per Christum, inquit, te coniuro ut manus tuas ponas super caput meum, quia multas infirmitates capitis patior. Beatus Laurentius, facto signo  crucis, posuit manus super caput uidue, et linteum de quo extergebat pedes sanctorum. Transiens autem in uicum, qui dicitur Canarius, inuenit multos Christianos in domo Narcissi Christiani congregatos, et lauit pedes omnium, et dedit eis de thesauro. Erat in eadem domo homo cecus, nomine Crescentio, qui cepit rogare beatum diaconum, ut poneret manum suam super oculos eius. Tunc beatus Laurentius lacrymans dixit: Dominus noster iehsu Christus, qui aperuit oculos ceci nati, ipse te illuminet; et facto signo crucis, aperti sunt oculi eius. Cum iam ergo  duceretur beatus Sixtus cum duobus diaconibus, ut martyrium suum consummaret, et beatus Laurentius clamaret adueniens: Non me derelinquas, pater sancte , quia thesauros tuos iam expendi, quos tradidisti mihi, tentus est a militibus et traditus Parthenio tribuno. Qui nuntiauit Decio quod Laurentius, qui haberet thesauros reconditos, archidiaconus Sixti in custodia teneretur. Qui gauisus, fecit eum sibi presentari, et auditum tradidit ualeriano prefecto, qui et ipse dedit eum in custodiam cuidam Hippolyto; et Hippolytus reclusit eum cum multis. Erat autem ibi homo, Lucillus nomine, cecus, ad quem sanctus Laurentius: Crede, inquit, in Filium Dei Dominum nostrum Iesum Christum, et baptizare, et illuminabit te. Respondit Lucillus: Ego  semper desideraui baptizari in nomine Domini Iesu Christi. Tunc beatus Laurentius cathechizauit eum, et accepta aqua baptizauit, et illuminati sunt oculi eius. Hoc factum audientes, multi ceci ueniebant ad beatum Laurentium, et ponebat manum suam super oculos eorum, et illuminabantur. uidens hoc Hippolytus, credidit, et cathechizatus atque baptizatus est. Itaque ex mandato adductus est beatus Laurentius ante conspectum ualeriani, qui dixit beato Laurentio: Iam depone pertinaciam, et da thesauros, quos apud te cognouimus esse reconditos. Cui sanctus Laurentius: Da mihi inducias biduo aut triduo, et proferam tibi thesauros. Ab eadem die cepit colligere cecos, et claudos, debiles et pauperes, et abscondit eos in domo Hippolyti. ualerianus autem  nuntiauerat Decio, quia promisisset, datis sibi induciis, Laurentius thesauros. Completis igitur tribus diebus, presentauit se in palatio Salustiano. Et dixit ei Decius: Ubi sunt thesauri, quos pollicitus es presentare? Beatus Laurentius collectam multitudinem pauperum introduxit in palatium, et uoce magna dixit: Ecce isti sunt thesauri eterni, qui nunquam diminuuntur, nec decrescunt; qui in singulis aspergitur, et in omnibus inuenitur. ualerianus prefectus dixit: Quid uarias per multa? Sacrifica diis, et obliuiscere artes magicas, in quibus confidis. Cui cum dixisset beatus Laurentius: Quare uos coarctat diabolus, ut Christianis dicatis: Sacrificate demoniis? Decius iratus iussit eum exspoliari, et cedi cum scorpionibus. Qui cum cederetur, dicebat: Ego quidem  gratias ago Deo meo, qui me dignatus est coniungere seruis suis; tu, miser, torqueris insania tua, et furore tuo. Tunc Decius, leuate  eum, et date ante conspectum eius omne genus tormentorum. Et allate sunt lamine ferree, et lecti, et plumbati, et cardi. Post uinctus catenis ductus est beatus Laurentius in palatium Tiberii, ut ibi gestis audiretur. Et sedit Decius pro tribunali in basilica Iouis; et presentato Laurentio cum dixisset: Sacrifica diis, et  noli confidere in thesauris. quos habes absconditos, beatus Laurentius libere respondit: uere et confido, et securus sum de thesauris meis. Unde iracundia plenus Decius, iussit eum nudum fustibus cedi. Qui cum cederetur, clamabat ad Cesarem: Ecce, miser, uel modo cognosce quia triumpho de thesauris Christi, et non sentio tormenta tua. Adhuc Decius fustes augere, et dare ad latera eius laminas ferreas ardentes iubet. Beatus uero Laurentius dixit: Domine Iesu Christe, Deus de Deo, miserere mihi seruo tuo, quia accusatus non negaui, interrogatus te Dominum Iesum Christum confessus sum. Et cum diutissime cum plumbatis cederetur, dixit: Domine Iesu Christe, qui pro nostra salute dignatus es formam serui accipere, ut, nos a seruitio demonum liberares,  accipe spiritum meum. Et audita est uox: Adhuc multa certamina tibi debentur. Porro extensus in catasta, et scorpionibus grauissime cesus est; qui subridens, et gratias agens, dicebat: Benedictus es, Domine Deus, Pater Domini Iesu Christi, qui nobis donasti misericordiam, quam meriti non sumus. Sed tu, Domine, propter tuam pietatem da nobis gratiam, ut cognoscant omnes circumstantes, quia tu consolaris seruos tuos. Tunc unus ex militibus, nomine Romanus, credidit Domino Iesu Christo, et dixit beato Laurentio: uideo ante te hominem pulcherrimum stantem cum linteo, et extergentem membra tua; adiuro te per Christum, qui tibi misit angelum suum, ne me derelinquas. Leuatus igitur beatus martyr de castata et solutus, redditus est Hippolyto tantum in  palatio. ueniens autem Romanus afferens aquam, misit se ad pedes beati Laurentii ut baptizaretur; qui, benedicta aqua, baptizauit eum. Quod factum audiens Decius, iussit eum sibi exhiberi cum fustibus. Non interrogatus cepit clamare, Christianus sum. Et, iubente Decio, eductus foras muros porte Salarie, decollatus est quinto Idus Augusti. Cuius corpus noctu collegit Iustinus presbyter, et sepeliuit in crypta, in agro uerano. Decius autem Cesar pergit noctu ad thermas iuxta palatium Salustii; et exhibitus est ei iterum sanctus Laurentius, et allata sunt omnia genera tormentorum, plumbate fustes, lamine, ungues, lecti, [a 14Kb] batuli; et dixit beato martyri: Iam depone perfidiam artis magice, et dic nobis generositatem tuam. Cui beatus Laurentius: Quantum ad genus, Hispanus sum, eruditus  ac nutritus Rome, et a cunabilis Christianus, eruditus omnem legem sanctam et diuinam. Et Decius: Sacrifica diis; nam nox ista expendetur in te cum suppliciis. Mea, inquit Laurentius, nox obscurum non habet, sed omnia in luce clarescunt. Et cum cederetur lapidibus os eius, ridebat, et confortabatur, ac dicebat: Gratias tibi ago, Christe, quia tu es Deus omnium rerum. Allatus est autem lectus cum tribus costis; et exspoliatus B. Laurentius uestimentis  suis, extentus est in cratem ferream; et allati sunt batuli cum prunis, et miserunt sub cratem ferream. Qui cum furcis ferreis coarctaretur desuper, dixit Decio: Ego me obtuli sacrificium Deo in odorem suauitatis, quia sacrificium Deo est spiritus contribulatus. Carnifices tamen urgentes ministrabant, carbones mittentes subter cratem, et desuper comprimentes eum furcis ferreis. Sanctus Laurentius dixit: Disce, miser, quanta est uirtus Dei mei. Nam carbones tui mihi refrigerium prestant, tibi eternum supplicium; quia ipse Dominus nouit, quod accusatus non negaui, interrogatus Christum confessus sum, assatus gratias ago. Et uultu pulcherrimo dicebat: Gratias tibi ago, Domine Iesu Christe, qui me confortari dignatus es. Et eleuans  oculos in Decium, dixit: Ecce, miser, assasti unam partem, regyra aliam et manduca. Gratias igitur agens et glorificans Deum, dixit: Gratias tibi ago, Domine Iesu Christe, quia ianuas tuas ingredi merui; et emisit spiritum. Mane autem primo adhuc crepusculo, rapuit corpus eius Hippolytus, et condiuit cum linteis et aromatibus; et hoc factum mandauit Iustino presbytero. Tunc beatus Iustinus et Hippolytus plorantes, et multum tristes, tulerunt corpus beati martyris, et uenerunt in uia Tiburtina, in predium matrone uidue Cyriace in agro uerano, ad quam ipse martyr fuerat noctu, cui et linteum dedit, unde pedes sanctorum exterserat, et illud ibi iam hora uespertina sepelierunt, Iu Idus Augusti. Et ieiunauerunt agentes uigilias noctis triduo, et  multitudine Christianorum. Beatus autem Iustinus presbyter obtulit sacrificium laudis, et participati sunt omnes.

Eodem die Rome, militum centum et sexaginta quinque. Tunc passi sunt Claudius, Seuerus, Crescentio et Romanus, ipso die quo beatus Laurentius, post tertium post diem passionis sancti Sixti



F. III IDUS AUGUSTI. 

[a 1Kb] Rome, inter duas lauros, natalis sancti Tiburtii martyris, filii Chromatii urbis prefecti, quem erudierunt in fide B. Sebastianus et S. Tranquillinus, ac gloriosus presbyter Polycarpus, qui ipsum sacro fonte baptismatis innouauit, et familiam eius  promiscui sexus mille quadringentos cum eo pariter baptizauit. Huius etenim filius Tiburtius, cum propter immanitatem persecutionis isdem pater eius et ingens multitudo Christianorum cum illo in Campaniam ex consilio pontificis Caii perrexisset, amore martyrii flagrans, resedit in urbe Roma. Et cum ieiuniis et orationibus ibi cum beato Caio papa occuparetur, quadam die transiens occurrit homini qui de alto lapsus fuerat, et ita caput et omnia membra quassauerat ut de sola sepultura eius ageretur. Iuxta quem ipse accessit, et cepit dicere super uulnera eius lente orationem Dominicam et Symbolum; et ita factus est homo, solidatis membris, incolumis  quasi nichil mali contigisset ei. Tunc apprehendens parentes eius, segregauit eos a turbis, et indicauit eis uirtutem nominis Christi. Et uidens animum eorum fixum fortiter in timore Domini, perduxit eos ad Caium papam. Qui iuuenem sanatum Deo gratias referentem, et parentes eius pariter baptizauit. Interea dum procella persecutionis grauiter inundaret, iunxit se quidam, simulata fide, beato Caio. Porro hic apostata exstiterat, et erat fraudulentus in omni sermone, et callidus in omni commissu. Qui, dum a beato Tiburtio uiro scholasticissimo, et nobili et sancto, frequenter argueretur, quod capillos super apicem frontis tonsoris arte componeret, et quod assidue pasceret, et ludendo pranderet, quod libentius feminarum se aspectibus daret, quod a ieiuniis et orationibus  se tolleret, quod somno deditus non interresset peruigil in hymnis Dei; dum, inquam, pro his a beato Tiburtio acrius argueretur, simulabat se equanimiter monitionem accipere, et egit arte quatenus orantem sanctum Tiburtium pagani comprehenderent; in qua comprehensione seipsum fecit teneri, et simul duci ad secretarium iudicis. At ubi introducti sunt, Fabianus dixit ad eum, qui se arte tradiderat: Quis diceris? Ille respondit: Torquatus. Quid profiteris? Christianus sum, inquit. Fabianus dixit: Ignoras quod iusserunt inuictissimi principes, ut qui sacrificare diis noluerint diuersis suppliciis macerentur? Torquatus ait: Hic magister meus est, et ipse me semper docuit; quod hunc uidero facere, necesse est ut hoc faciam. Fabianus conuersus ad  Tiburtium ait: Audisti quid Torquatus asserit? Sanctus Tiburtius respondit: Torquatus diu est quod se Christianum esse mentitur; uirtus enim ipsa nominis sancti grauiter fert et moleste suum nomen non a suis moribus usurpari. Reuera enim, uir illustrissime, hoc Christianum uocabulum diuine uirtutis est, sectatorum scilicet Christi, qui uere philosophati sunt, qui uere Christiani dicti sunt, qui ad obterendas libidines fortiter militarunt. Ne credas, uir illustrissime, hunc esse Christianum qui in lenocinio sui molliendo capitis fibras omittit [al., uibras committit, uulgo fimbrias admittit], qui tonsorem diligit, qui in scapulis molliter gestit, qui fluxum gressum improbo nisu distendit, qui uiros negligenter agit, feminas diligentius intuetur. Nunquam  tales pestes Christus dignatus est habere seruos. uerum hic quoniam me se imitatuturum asserit, hic in tuo conspectu probabis eum mentitum. Hic enim qualis semper fuerit nunc euidenter ostendet. Fabianus dixit: Consultius facies, si saluti tue consulens, principum decreta non contemnas. Tiburtius respondit: Ego saluti mee melius non consulo quam ut deos deasque contemnens, unum Deum Iesum Christum confitear. Torquatus adiecit: Non solum ipse Christianus crudelis est, uerum etiam multis persuadet et decipit, ac cum suis sociis, cum quibus magicas artes exercet, diu noctuque incantationibus occupatur. Sanctus Tiburtius dixit: Falsus testis non  rit impunitus : iste quem uides, uir illustrissime, malitie sue curis estuans, ad nichil aliud Christianis est iunctus, nisi ut cogitaret quomodo se nobis quasi Christanum ostenderet et quomodo aliis se fidelissimum mentiretur. Reprehendebam tamen in eo Cyclopeam edacitatem, emersum uino putorem, et sepultam diuini nominis sanctitatem. Ebrius patiebatur sitim, et esuriem uomens, nec ut Christianus, sed ut Antonianus quondam ille conuiua, manducabat, bibebat, uomebat; et nunc Christianos arguit, Christianos accusat; in nos mitem iudicem incitat, gladium nolenti iudici porrigit, et ut demoniis ceruices nostras inclinemus hortatur. uidemus uotum tuum, uidemus cruenta consilia, et scelerata arte uerborum uenena tui pectoris intuemur.  Accingere nunc, o sceleratissime, utere carnificis officio, uindica tibi et ipsius iudicis uocem, applica equuleos, appende Christianos, damna, percute, incende, bene nos accipis; si exsilium minaris, hoc philosophantibus totus est mundus. Si supplicium, euadimus mundi carcerem; si ignes, maiora his incendia in cupiditatibus uincimus. Decerne quidquid libet. Omnis nobis uilis est pena, ubi pura comes est conscientia. Post hec Fabianus, cum uerissime iuuenis sanctissimus Christum confiteretur, iussit ante pedes eius carbones ardentes effundi, dicens ad eum: Elige tibi unum de duobus: aut thura in istis carbonibus adiice, aut pedibus super eos nudis incede. Ille autem faciens signum crucis, constanter super eos nuda ingressus est planta, et  cepit dicere: Depone infidelitatem, et disce quia hic solus est Deus, quem confitemur creaturis omnibus dominari; nam mihi in nomine Domini mei Iesu Christi uidetur quod super roseos flores ingrediar, quia creatura ipsa Creatoris famulatur imperio. Cui Fabianus: Quis ignorat artem magicam uos docuisse Christum uestrum? Obmutesce, infelix, exclamat Tiburtius, et noli auribus meis hanc iniuriam facere, ut audiam te rabido ore latrantem mellifluum nomen et sanctum nominare. Iratus Fabianus dictauit sententiam, ut gladio animaduerteretur. Ductus autem in uia Lauicana tertio milliario ab Urbe, uno ictu gladii percussus abscessit. In eodem autem loco a quodam parente Christiano sepultus est tertio Idus Augusti.

 Eodem die Rome, natale sancte Susanne uirginis et martyris, sub Diocletiano et Maximiano Augustis, iudice Macedonio. Fuit autem filia gloriosi presbyteri et martyris Gabinii, fratris Gaii episcopi et martyris, nobili satis orta progenie, quam pater nutriuerat, et diuinis litteris imbuerat. Audiens itaque Diocletianus de puella quod pulchritudine et sapientia precelleret, misit ad Gabinium quemdam qui erat ex genere eius consobrinum suum, nomine Claudium, et petiuit eam Augusto Maximino filio suo in coniugem. ueniens denique Gabinius ad filiam suam Susannam, rogauit interesse Gaium episcopum urbis, auunculum eius, et narrauit eis quomodo Diocletianus Augustus direxisset Claudium  consobrinum eorum, ut Susannam suo filio Maximino in coniugem peteret. Que Spiritu sancto corroborata, coniugium huiusmodi respuit. Et respondens patri et auunculo, dixit: Pater, scio quia de ore tuo sum erudita, ut castitatem studeam seruare, et pudicitiam Domino Iesu Christo exhibere; in eius ergo timore iam constituta, nunquam coinquinabor uirili commistione, sed cui me semel tradidisti ipsi seruio, et in ipso confido. Ipse enim nouit conscientiam meam. Proinde Claudius ipse respondens ei, et aperiens uotum Diocletiani, cum nullo modo eius animum potuisset inclinare, ut coniungeretur Maximino filio eius, sed insuper eruditus et instructus in uia Dei a beatis Gaio et Gabinio, penitentiam de sanguine sanctorum quem effuderat, poposcisset, baptizatus  est una cum uxore sua nomine Prepedigna, et filiis Alexandro et Cutia, et in tantum in fide conualuit ut omnes facultates suas uenderet, et pauperibus Christianis erogaret; et quoscunque adire poterat, qui in custodia tenebantur, uictu et uestimentis releuabat, mittens se ad pedes singulorum atque orationis gratiam ab eis tantum exoptans. Interea dum post mensem unum et dies sexdecim requiritur a Diocletiano, et responsum est ei quod egritudine teneretur, misitque fratrem eius ad eum nomine Maximum, comitem rei priuate, ut uisitaret eum, et ageret cum illo de puella Susanna. ueniens igitur Maximus inuenit Claudium in cilicio orantem, et obstupuit; cumque rem pro qua uenerat per ordinem enarrasset, perduxit eum Claudius ad domum  beati Gabinii, et diligenter ei beatus Gabinius et sanctus Gaius uiam Domini exposuerunt. Unde compunctus credidit Maximus, et baptizatus est. Ab eadem uero die cepit facultatem suam uendere per quemdam amicum suum nomine Thrasonem Christianissimum rogatum, qui occultus Christianus erat, quem ante multos annos beatus Gaius baptizauerat. Qui circumiens nocturnis horis uicos et carceres, pauperibus Christianis necessaria ministrabat, et gesta eorum colligebat, memoriasque exornabat. Post dies quindecim, nota facta sunt omnia Diocletiano, et misit Iulium, qui Claudium, et Maximum, Prepedignam, Alexandrum atque Curiam puniret; Gabinium uero et Susannam uinculis constringeret. Et post dies quinquaginta quinque  iussit Diocletianus ut beata Susanna adduceretur ad Serenam uxorem suam, que occulte Christiana erat. Cum itaque hymnis et orationibus cum ea uacaret, et die noctuque in laude Dei psalmos recineret, nuntiatum est hoc Diocletiano. Tunc idem dixit Maximino filio suo ut reuocaretur Susanna ad patris sui Gabinii domum, et ibi abuteretur ea, ut ipsi liberet. Ipsa uero nocte, postquam reuocata est, ingressus Maximinus in domum, ubi orabat Susanna, uidit nimiam claritatem super ipsam, et extimuit, et cursim rediit ad palatium. Diocletianus uero hoc arti magice deputans, misit Macedonium, qui eam constringeret infra domum eius, ut sacrificaret. Qui dum uellet eam flectere, ut diis immolaret, exspolians  eam cepit fustibus cedere. Beata uero Susanna dicebat: Gloria tibi, Domine. Sicque beata uirgo permanens in confessione Domini, gladio percussa est intra domum suam, et spiritum incontaminatum Deo reddidit. Eius corpus collegit Serena Augusta noctu, et manibus suis cum linteaminibus et aromatibus ornauit, et posuit iuxta corpora sanctorum in cemeterio Alexandri in arenario, in crypta, iuxta sanctum Alexandrum, tertio Idus Augusti. Sanguinem uero martyris, qui effusus fuerat in loco domus sue, uelamine detersit, et posuit in capsa argentea in palatio suo, ubi die noctuque furtiuis orationibus semetipsam Domino effundebat. Passa est autem III Idus Augusti.



G. PRIDIE IDUS AUGUSTI. 


In Sicilia, ciuitate Catanensi, natale sancti Eupli diaconi, Diocletiano et Maximiano Augustis. Cum enim esset extra uelum secretarii beatus Euplus, Christianum se confessus, intromissus est, iubente Caluisiano consulari, in auditorium. Et cum ibi fidem suam profiteretur, Caluisianus dixit: Torqueatur Euplus quousque confiteatur deos ueros, omnipotentes, Martem, Apollinem, et Asclepium. Beatus Euplus respondit: Bene dixisti, Caluisiane, ut adorarem Trinitatem inseparabilem, unum Deum. Audiens Caluisianus, putauit eum de diis suis dixisse, et gaudio repletus, ait: Ergo sacrifica. Cui beatus martyr: Ego sacrifico et immolo me ipsum Patri, et Filio, et Spiritui sancto. Audiens hoc impius iudex,  commotus ira, iussit eum amplius torqueri. Et ultimo dedit sententiam, dicens: Iubemus Euplum iusto iudicio nostro gladio interfici. Beatus uero Euplus gratias egit Domino nostro Iesu Christo. Et cum duceretur, repletus Spiritu sancto canebat: Magna est gloria tua, Domine, in seruis tuis, quos ad te uocare dignatus es. Flectens itaque genua sua, finita oratione, parauit ceruicem, et decollatus est Iu Idus Augusti. Sepultum est corpus eius conditum aromatibus, in loco uenerabili Catanensis ciuitatis, II Idus Augusti.

Eodem die, sancte Hilarie, matris sancte Afre [a 1Kb] martyris, que cum ad sepulcrum illius excubaret, ibidem pro fide Christi a persecutoribus igni tradita est cum Digna, et Eumenia, et Euprepia, que  fuerant puelle sancte Afre.

In Syria natalis sanctorum Macarii et Iuliani.



A. IDIBUS AUGUSTI. 

Rome, sancti Hippolyti [b 1Kb] martyris, sub Decio imperatore, ualeriano prefecto. Hunc beatum Hippolytum uicarium sanctus Laurentius, cum apud eum esset in custodia, baptizauit. Qui de sanctis exsequiis martyris, post tertium diem ad domum suam rediens, dedit pacem omnibus seruis suis et ancillis; et communicauit de sacrificio altaris beati Laurentii martyris. Et posita mensa, priusquam cibum  sumeret, uenerunt milites et tenuerunt et perduxerunt ad Decium. Quem ut uidit, subridens dixit ei: Nunquid et tu magus effectus es, quia corpus Laurentii abstulisse diceris? Sanctus Hippolytus respondit: Hoc feci non quasi magus, sed quasi Christianus. Decius furore repletus, iussit ut cum lapidibus os eius contunderetur. Et exspoliauit eum ueste qua induebatur habitu Christiano, et dixit ei: Sacrifica, et uiues; sin aliter peries per tormenta sicut Laurentius. Sanctus Hippolytus dixit: Exemplum merear beati Laurentii martyris fieri, quem tu, miser, ausus fuisti ore polluto nominare. Extensus igitur, fustibus et cardis diu cesus est, donec cedentes deficerent. Inde leuatus est a terra, et iussit eum Decius uestiri militari ueste, qua gentilis utebatur,  et dixit ei: Recole militiam, et esto noster amicus, et in conspectu nostro utere militia pristina quam semper habuisti. Cumque beatus martyr dixisset: Militia mea hec est, Christianum firmum militare, unde cupio ad celerem palmam cum fructu uenire; iracundia plenus Decius dixit ualeriano: Accipe omnes facultates eius, et interfice eum crudeli exanimatione. ualerianus itaque, exquisita omni facultate eius, inuenit in domo Hippolyti omnem familiam Christianam, quam conspectui suo presentari fecit. Et iussit beatum Hippolytum foras muros porte Tiburtine cum familia sua duci. Beatus uero Hippolytus confortabat omnes, dicens: Fratres, nolite metuere, quia ego et uos unum Deum habemus. Et decollati sunt promiscui sexus numero  decem et nouem. Beatus uero Hippolytus ligatus pedes ad colla indomitorum equorum, sic per carduetum et tribulos tractus, emisit spiritum. Nocte uenit beatus Iustinus presbyter, et collegit corpora, et sepeliuit in campo eodem iuxta Nympham, ad latus agri uerani, Idibus Augusti.

Eodem die natale sancte Concordie, nutricis eiusdem beati Hippolyti. Cum ualerianus ad familiam beati Hippolyti sibi presentatam dixisset: Considerate etates uestras, ne simul pereatis cum Hippolyto domino nostro; rsepondit beata Concordia: Nos desideramus potius cum domino nostro pudice mori quam impudice uiuere. Ad hoc ualerianus: Genus, inquit, seruorum nisi cum suppliciis non emendatur. Et iussit ut beata Concordia cum plumbatis  cederetur. Et cum cederetur emisit spiritum, corpusque eius est in cloacam proiectum. Cumque diu quereret illud sanctus Iustinus, et non inueniret, ita tristis redditur ut non cessarent flere oculi eius. Tertio decimo uero die post passionem sancti Hippolyti, uenit quidam miles Porphyrius nomine, ad Ireneum cloacarium, qui occulte Christianus erat, et dicit ei: Si secretum possis custodire, diuulgabo arti tue multum ad questum. Ante hos dies iussit ualerianus prefectus in conspectu suo quamdam creditariam Hippolyti plumbatis deficere, et corpus eius in cloacam iactari. Hec in uestibus  suis spero quod margaritas habet absconsas, uel aurum. Audiens hec Ireneus, intimauit secreto beato Iustino presbytero. Qui flectens genua gratias egit Deo. Porphyrius autem noctu ueniens cum Ireneo inuenit corpus sanctum. Sed in uestimentis nichil inuenerunt. Beatus autem Ireneus uocauit ad se quemdam Christianum Abundium nomine, et tulerunt corpus eius, et perduxerunt ad beatum Iustinum. Qui gratias agens Deo, illud suscepit, et iuxta corpora martyrum Hippolyti et aliorum sepeliuit, uIII Kalendas Septembris.

Eodem die in Foro Sylle; natale sancti Cassiani, qui cum adorare idola noluisset, interrogatus a persecutore quid artis haberet, respondit quia pueros notas doceret. Et mox, spoliatis uestibus, ac manibus  post terga reuinctis, statuitur in medio. uocatisque pueris, quibus docendo exosus fuerat factus, data est facultas eum perimendi. At illi, quantum doluerant discentes tantum se ulcisci gaudentes, alii eum tabulis ac buxis feriebant, alii stylis uulnerabant. Quorum quanto infirmior erat manus, tanto grauiorem martyrii penam dilata morte faciebat. Scripsit Prudentius peta .



B. XIX KAL. SEPTEMBRIS. 

uigilia Assumptionis sancte Marie.

Eodem die, natale sancti Eusebii presbyteri et confessoris. Qui, presente Constantio, cum fidem Catholicam constantissime defenderet, et Liberium papam doleret Ariane perfidie consensisse, ab irato  Constantio imperatore Ariano includitur in quodam cubiculo domus sue, habente in latitudine pedes quatuor, ubi multis diebus in oratione constanter perseuerauit. Et nonodecimo Kalendas Septembris, post menses septem, adhuc tamen inclusus, dormitionem accepit. Cuius corpus collegerunt Gregorius et Orosius presbyteri, et sepelierunt in crypta, iuxta corpus beati Sixti martyris et episcopi, uia Appia in cemeterio Calixti. Ubi et titulum ipsius scribentes, posuerunt ita: Eusebio homini Dei. Audiens autem Constantius quod Gregorius et Orosius sepelissent corpus beati Eusebii, in eadem crypta ubi illum condiderant precepit uiuum includi Gregorium. Hunc semiuiuum noctu Orosius presbyter excepit inde. Et post paululum defunctum iuxta  corpus sancti Eusebii presbyteri sepeliuit. Factaque est grauissima persecutio in catholica Ecclesia ab Arianis, sedem apostolicam tunc tenente Liberio.



C. XuIII. KAL. SEPTEMBRIS. 

Sancte Marie [a 1Kb] dormitio.

Eodem die sancti Tharsitii acolythi et martyris. Quem pagani cum inuenissent Christi corporis sacramenta portantem, ceperunt discutere quid gereret. At ille indignum iudicans porcis prodere margaritas, tam diu fustibus ac lapidibus mactatus est, quousque  exhalaret spiritum. Et reuoluto eius corpore, sacrilegii discussores nichil potuerunt in eius manibus uestimentisque inuenire sacramentorum Christi [b 1Kb] . Christiani autem collegerunt corpus martyris, et sepelierunt in cemeterio Calixti, uia Appia.



D. XuII KAL. SEPTEMBRIS. 

In Nicea Bithynie, natalis sancti Ursatii confessoris sub Licinio persecutore. Qui, derelicta militia, solitariam uitam in quadam turre prefate urbis egit, tantisque uirtutibus claruit ut et demones expulisse, et ingentem draconem orando interemisse legatur. Scriptum in libro quinto historie Ecclesiastice tripartite .

 Rome, sancte Serene, uxoris quondam Diocletiani Augusti.



E. XuI KAL. SEPTEMBRIS. 

Apud Africam, natale sanctorum martyrum, Liberati abbatis, Bonifacii diaconi, Serui et Rustici subdiaconorum, Rogati et Septimii monachorum, et Maximi pueri. Qui persecutione Wandalica, iussu crudelissimi atque impiissimi regis Hunerici, de territorio Capsensis ciuitatis, ex habitaculo monasterii abstracti, atque ad urbem Carthaginensem perducti sunt, ubi pro confessione Catholice fidei, et unici baptismatis defensione, primo carcerali custodie mancipati, et crudelibus ferri ponderibus arctati, tenebrosis deputati sunt locis. Ubi cum die ac nocte  Christianum populum in fidei constantia roborassent, iussit tyrannus furore succensus, nauem lignorum manipulis adimpleri, atque omnes pariter alligatos in pelago, igne supposito, adcremari. Cum autem prouoluntate infandi regis, uel crudelium ministrorum, extensis eorum manibus, et pedibus eleuatis, lignis ignis fuisset iniectus, statim imperio diuino, uidentibus cunctis, exstinctus est; et dum sepius renouaretur, iterum atque iterum exstinguebantur globi flammarum. Unde magis tyrannus furore simul et pudore repletus, iussit eos remorum uectibus enecari, et ita singulos in modum canum, cerebris comminutis, perimi. Sicque speciosum cursum certaminis sui, coronante Domino, perfecerunt. Corpora eorum  in mare iactata, sub eadem hora illesa littoribus reddita, a Christiano populo reuerenter sublata, preeunte clero, cum hymno solemnibus condita sunt in monasterio contiguo basilice, que dicitur Celerine. Scribit beatus uictor Africanus episcopus in historia eiusdem Wandalice persecutionis , quam et ipse cum ceteris sustinuit, et fideli atque illustri stylo digessit.

Apud Cesaream Cappadocie, natalis sancti Mammetis martyris, qui passus est, imperante Aureliano, sub Alexandro preside.



F. Xu KAL. SEPTEMBRIS. 


Apud Prenestinam ciuitatem, milliario ab urbe trigesimo tertio, natalis sancti Agapiti martyris, sub Aureliano imperatore, preside Antiocho. Cum esset annorum quindecim, et amore Christi martyrio ferueret, iussu imperatoris tentus, et primo neruis crudis diu cesus est, deinde presidi ut impelleretur sacrificare traditus. Qui in durissimo atque obscurissimo carcere eum reclusit, et per quatuor dies cibum omnem negauit; inde de carcere exhibitus est presidi, qui prunas ardentes super caput eius iussit imponi. Et cum gratias Deo martyr ageret, flagellis est cesus, et nudus suspensus, capite deorsum uerso, acri subter fumo facto. Et cum diceret presidi: Sapientia  tua et uanitas tua in fumo laborat, iterum flagellis ceditur a quatuor sibi inuicem succedentibus; deinde bullientem aquam super uentrem eius ministri diaboli effuderunt, et maxillas eius confregerunt. Interea iudex de tribunali suo cadens, collectus a ministris in lecto reclinatur, et sentiens Dei uirtutem in martyre, post modicum tristem animam emisit. De beato uero Agapito renuntiatum est imperatori, qui beatum uirum iussit leonibus subiici; sed mansuete facte fere, pedibus martyris ad lambendum se inclinauerunt. Hoc uidentes sceleris ministri, tulerunt de medio sanctum martyrem, et uenerunt contra ciuitatem Prenestinam, ubi sunt due columne, et ibi eum gladio percusserunt, sub die Xu Kalendas Septembris. Corpus eius noctu sublatum est a Christianis,  et positum milliario primo a ciuitate in agro, in sarcophago nouo nutu diuino ibi inuento.

Eodem die Rome, in Sexto Philippi, natalis beatorum presbyterorum Ioannis et Crispi, qui persecutione Diocletiani et Maximiani multa sanctorum corpora officiosissime sepelierunt. Quorum meritis et ipsi postmodum sociati, gaudia uite meruerunt.



G. XIu KAL. SEPTEMBRIS. 

Natalis sancti Magni, seu sancti Andree martyris, cum sociis suis duobus millibus, quingentis nonaginta septem.

In Galliis, pago Sigisterico in monte qui dicitur Iura, natale sancti Donati presbyteri. Qui ab ipsis  infantie rudimentis mira Dei gratia preditus, ex urbe Aurelianensi ad prefatum locum, ut soli Christo uacaret, adueniens, anachoreticam illic uitam multis annis exegit, tanta miraculorum gloria clarus, ut inter cetera gesta magnifica etiam draconem immanem atque terribilem suis exinde orationibus effugatum exstingueret. Cumque dies uocationis eius instaret, adueniente sancto abbate Mario, cui ita fuerat reuelatum, inter uerba orationis migrauit ad Christum, sepultusque est ab eodem patre in loco suo.

Rome, natale beati Iulii senatoris et martyris, sub Commodo imperatore, iudice uitellio. Hunc docuerunt beati martyres Eusebius et uincentius, Peregrinus  et Pontianus [a 1Kb] . Per quorum manus etiam facultates suas pauperibus distribuens, a beato Rufino presbytero baptismi gratiam percepit. Quod audiens Commodus, iratus iussit eum teneri, et cuidam uitellio magistro peditum tradi, ut omnes facultates eius requireret, et ad sacrificandum impelleret. Qui coniecit eum in carcerem, et post triduum catenis uinctum fecit sibi presentari. Et auditum iussit tam diu fustibus cedi, donec emitteret spiritum. Cuius corpus collegerunt noctu beatus Eusebius, Pontianus, Peregrinus atque Innocentius, et sepelierunt in cemeterio Calepodii, sub die XIu Kalendas Septembris.



A. XIII KAL. SEPTEMBRIS. 

 Natale Samuelis prophete. Cuius sacra ossa imperator Arcadius de Iudea transtulit in Thraciam, portantibus episcopis, et omnium ecclesiarum populis tanta letitia occurrentibus, quasi presentem uiuentemque cernerent atque susciperent, ut de Palestina usque Chalcedonem iungerentur populorum examina, et in Christi laudes una uoce resonarent. Scribit sanctus Hieronymus in libro contra uigilantium .

Eodem die, beati Porphyrii hominis Dei, qui sanctum martyrem Agapitum erudiuit in fide et doctrina Christi.



B. XII KAL. SEPTEMBRIS. 

In territorio ciuitatis Gaualitane, uico Minatensi,  natalis sancti Priuati episcopi et martyris, qui passus est sub persecutione ualeriani et Galieni.

Eodem die natalis sanctorum martyrum Bonosi et Maximiani, quorum gesta habentur.

Et in ciuitate Salona, natalis Anastasii [b 1Kb] martyris. Qui cum uideret sanctum Agapitum inter tormenta fortius Christum confitentem, exclamauit: Magnus est Deus; et non est alius preter eum. Erat autem cornicularius miles. Ad quem preses: Sicut uideo, inquit, seductus es. De quo preses imperatori Aureliano renuntiauit. Qui mox perire illum iubet, et ita martyr factus migrauit ad Dominum.



C. XI KAL. SEPTEMBRIS. 

 Rome uia Ostiansi in cemeterio eiusdem, natalis sancti Timothei. Qui Antiochia ueniens Romam, sub Melchiade papa, susceptus est. Quique cum annum totum et aliquot menses ibi predicans, multos ad fidem Christi conuertisset, tentus a Tarquinio Urbis prefecto, et longa carceris custodia maceratus, cum sacrificare idolis noluisset, tertio cesus, et grauissimis suppliciis attrectatus, ad ultimum decollatus, et iuxta beatum apostolum Paulum sepultus est. Scriptum inuenitur in historia sancti Siluestri.

Eodem die Augustoduni, natalis sancti Symphoriani , qui tempore Aureliani imperatoris, sub Heraclio consulari, cum idolis sacrificare nollet,  primo uerberibus affectus, dein carceri mancipatus, ad ultimum ceso capite martyrium consummauit.

In Portu Romano, natalis sanctorum peregrinorum martyrum Martialis, Epicteti, Saturnini, Aprilis, et Felicis, cum sociis eorum [a 1Kb] .

Item Rome, natale beati Antonii martyris, qui cum esset carnifex, uidit stantem iuuenem cum spongia, et detergentem latera sanctorum martyrum Eusebii, Pontiani, Peregrini, atque uincentii, cum suspensi in equuleo cederentur, et mox clamare cepit: uere Deus Christus, quem hi predicant. Fugiens occulte, a Rufino presbytero baptizatus est. Et reuersus ad uitellium, cum se Christianum libere fateretur, capitis sententia damnatus, uia Aurelia, iuxta formam Traianam, XI Kalendas Septembris  sepultus est.



D. X KAL. SEPTEMBRIS. 

Natalis sanctorum martyrum Donati, Restituti, ualeriani, Fructuose, cum aliis duodecim, qui preclarissimo confessionis honore apud Antiochiam coronati sunt.

Eodem die, beati Theone [b 1Kb] apud Alexandriam, uenerabilis et uere Deo digni, qui beatum Petrum episcopum, post et martyrem, nutriuit, in omni puritate et animi uirtutibus clari.

Eodem die, beati Zacchei episcopi, qui quartus a Iacobo Ierosolymorum Ecclesiam clarissime rexit.

Lugduno Gallie, natalis sanctorum martyrum Mineruii et Eleazari cum filiis octo, quorum corpora  in crypta, que urbi ab occidente imminet, condita habentur.

In Portu urbis Rome, natalis sancti Hippolyti, Quiriaci, et Archillai.

Eodem die, natalis sanctorum Timothei et Apollinaris [c 1Kb] , qui apud Rhemensium urbem consummato martyrio, celestia regna meruerunt.



E. IX KAL. SEPTEMBRIS. 

In India, natalis beati Bartholomei apostoli.

Eodem die apud Carthaginem, sanctorum martyrum Masse candide, qui passi sunt tempore ualeriani et Gallieni. Ferunt enim, inter alia supplicia tunc a preside clibanum calcis accensum, et in ora  illius prunas cum thure exhibitas, et presidem dixisse Christianis: Eligite a duobus unum: aut thura super his carbonibus offerte Ioui, aut in calcem demergimini. Tunc trecenti uiri fide armati se ictu rapidissimo Christum Dei Filium Deum fatentes, iecerunt in ignem, et inter uapores calcis puluerei sunt demersi. Ex quo etiam candidatus ille exercitus beatorum, Massa candida meruit nuncupari [d 1Kb] .



F. uIII KAL. SEPTEMBRIS. 

Rome, natale sancti Genesii martyris: qui prius  in Urbe mimus Themele [e 1Kb] artis magister fuit. Et quadam die cum uellet Diocletiano imperatori, cui Christiani, utpote seuissimo, exosi erant, de mysteriis Christiane obseruantie ludum exhibere, et huius rei gratia spectante imperatore et omni populo, in medio theatri quasi egrotus decumbens se posceret baptizari, mimum in hec uerba proposuit: Eia nostri, grauem me sentio, leuem me fieri uolo. Illi responderunt: Quomodo te leuem facimus si grauis es? Numquid nos fabri sumus, et ad runcinam te missuri sumus? Hec uerba exhibuerunt populo risum. Genesius iterum: uesani, Christianus desidero mori. Quare? inquiunt. Quibus Genesius: Ut in illa die ueluti fugitiuus in Deo inueniar. Euocato autem presbytero et exorcista, repente a Deo inspiratus  credidit. Nam illi iuxta lectum ipsius quasi egrotantis cum resedissent, dicunt ei: Quid ad nos misisti, filiole? Genesius autem non simulate ac ficte, sed ex puro corde respondit: Quia accipere cupio gratiam Christi, per quam renatus liberer a ruina iniquitatum mearum. Cumque sacramentorum mysteria complessent, et indutus esset uestibus albis, ueluti per ludum a militibus raptus, et ad similitudinem sanctorum martyrum de Christi discutiendus nomine imperatori fuisset exhibitus, stans in editiori loco ita concionatus est: Audi, imperator, et omnis exercitus, sapientes et populi huius urbis. Ego quotiescunque Christianum uel nominatum audiui, exhorrui, et in confessione permanentibus insultaui. Ego etiam parentes meos, et affines causa nominis Christiani  execratus sum, et in tanta derisione habui christianos, ut mysteria eorum diligenti examinatione perquirerem, et ex eorum sanctificatione ludum uobis exhibere uellem. At ubi me aqua nudum tetigit, et interrogatus, credere me respondi, uidi super me manum celitus uenientem, et angelos Dei radiantes iuxta me stetisse, qui omnia peccata, que ab infantia feci, recitarunt de libro, quem mox in ipsa aqua lauerunt, in qua ego in conspectu uestro perfusus sum, et mihi candidiorem niue postmodum ostenderunt. Nunc igitur, inclyte imperator, et uos omnes populi, qui de his mysteriis nescitis, mecum credite Deum uerum esse Christum, hunc esse lumen, hunc ueritatem, hunc esse pietatem, et per ipsum uos ad indulgentiam posse pertingere. Ad hec imperator  Diocletianus uehementissime indignatus, statim eum fustibus crudelissime cesum Plutiano prefecto tradidit ad sacrificia compellendum; a quo in equuleo suspensus, et ungularum diutissima laceratione uexatus, lampadibus etiam inflammatus, cum in fide persisteret, dicens: Non est rex preter illum quem ego uidi, et adoro, et colo, pro cuius cultura si millies occidar, ipse ero ut cepi. Christum mihi de ore, Christum mihi de corde auferre tormenta non poterunt; ualde etenim peniteo quod ante nomen sanctum, et in hominibus sanctis exhorrui, et satis  tardius ad adorandum uerum Regem superbus miles accessi. Martyrii coronam capitis obtruncatione promeruit uIII Kalendas Septembris.

Ipso eodemque die, natalis sancti Genesii [a 1Kb] , Arelatensis, qui ante tribunal iudicis exceptoris functus officio, cum impia, quibus Christiani puniri iubebantur, edicta nollet excipere, proiectis in publico tabulis, se Christianum esse testatus abscessit. Et post modicum interuallum deprehensus ab apparitoribus, atque in ripa fluminis Rhodani decollatus, martyrii gloriam, proprio cruore baptizatus, accepit.

Eodem die Rome, natale sanctorum quatuor martyrum, Eusebii, Pontiani, Peregrini atque uincentii, imperante Commodo, uitellio iudice. Hi primo facultates suas omnes pauperibus disperserunt, ac deinde  predicationibus suis Iulium quoque senatorem et omnem domum eius ad fidem Christi conuersos, per beatum Rufinum presbyterum ad baptismi gratiam perduxerunt. Qui non multo post martyr factus, ab iisdem etiam sepultus est. Pro quo maxime, ipsi a uitellio tenti, et in equuleo leuati, neruis quoque distenti, ac deinde fustibus cesi sunt; quibus et flamme ad latera eorum postmodum apposite. Sed cum in laude Christi fidelissime persisterent, tandem depositi ab equuleo sunt. Et cum nichilominus in confessione Christi permanerent, iratus uitellius Eusebio iussit linguam radicitus abscidi, quam tamen beatus Faustus colligens in sinu suo abscondit, et fugit. Precisa lingua, clamabat Eusebius: Gloria tibi, Domine Iesu Christe, qui dignatus  es me cum seruis tuis ad gloriam connumerare. Reclusi in carcerem cum hymnis Dei die noctuque personarent, uenit quidam iam quatuor annis cecus sacerdos Capitolii, nomine Lupulus, ad eos; et credens, illuminatus, baptismi gratiam percepit. Hoc factum custos carceris Simplicius nomine uidens, et ipse, reiectis idolis, baptizatus est. Que gesta uitellius Commodo cum renuntiasset, iussit eos puniri. Et post triduum de carcere educti, ad Petram sceleratam, plumbatis usque ad emissionem spiritus mactati sunt. Quorum corpora collegit beatus Ruffinus presbyter, et sepeliuit ab urbe Roma milliario sexto, inter uiam Aureliam et Triumphalem, octauo Kalendas Septemb. Sed multo post tempore [b 1Kb] beatorum martyrum Eusebii et Pontiani   membra ad Gallias translata in monasteriis sancto apostolo Petro uoto religioso collatis, reuerenter tumulata uenerantur.



G. uII KAL. SEPTEMBRIS. 

Rome, sancti Zephyrini pape [c 1Kb] , qui rexit Ecclesiam annos octo, menses septem, dies decem.

Item natalis sanctorum Irenei et Abundi [d 1Kb] , Rome; quos Deciana persecutione iussit ualerianus incloacari, eo quod corpus beate Concordie in cloacam missum leuauerunt. Et ipsorum quoque corpora  leuauit Iustinus presbyter, et sepeliuit in crypta iuxta beatum Laurentium.

Apud uictimilium castrum Italie, natalis beati Secundi martyris, uiri spectabilis, et ducis ex legione sanctorum Thebeorum, qui ante beatum Mauritium et ceteros, post uincula et carceres martyrium capitis abscisione compleuit.

Apud urbem Italie, que Bergamis dicitur, natalis sancti Alexandri martyris, sub Maximiano Cesare; qui cum esset miles unus ex legione Thebeorum, Christianus factus est. Audiens hoc Maximianus post dies quindecim, mittens accersiuit eum, dicens ei: Pro nulla re alia euocaui te nisi ut sacrifices. Comperi enim te derelinquentem deos nostros, Christianum esse factum. Et hoc dicens, petit sibi  mensam. Eaque apposita, et linteamine cooperta, cepit agere cum beato Alexandro ut sacrificaret. Sanctus Alexander in celum aspiciens, dixit: Atque utinam tantam mihi Deus gratiam daret, qui cuncta per Iesum Christum postulantibus prestat, ut possem et tuam uoluntatem ad Dei agnitionem conuertere, et uanissimam istam incredulitatem a te auertere! Sed tu quidem insanabile habes malum; ex uetustate huic uanitati adherens, credere non uis. Me autem uocauit ille qui ex gentibus ad suam gratiam olim uocare promisit. Parce consiliis tuis diabolicis, plange, et cognosce actus tuos malos, et crede in Deum uiuum, qui fecit omnia. Tunc Maximianus, ad tantam eius fiduciam commotus, iussit astantibus ut de apposito sacrificio inuito ei offerrent, applicitis  armatis econtra; at ille beatissimus, confundens regiam iniquitatem, et eius precepta fide armatus contemnens calce mensam percussit, euertens eam cum omnibus suprapositis. Iracundia repletus Maximianus iussit tradi uni ex ministris. Qui, euaginato gladio, stetit stupidus, ferire non audens. Cui Maximianus: Adhuc stas, male miles? At ille respondit: Caput eius sicut mons est ante me, unde totus contremisco. Tunc Maximianus tradidit eum aliis ut occideretur. Gaudio itaque repletus martyr, aquam petiit et manus suas lauit, flectensque genua, et ceruicem in terra humilians, oratione fusa ad Dominum, animaduersus est. Post aliquot dies quedam matrona castissima, nomine Gratia, collegit corpus eius, et posuit illud in prediolo suo, non longe a muro ciuitatis  Bergamensis. Cuius passio completa est 7 Kal. Septembris.



A. uI. KAL. SEPTEMBRIS. 

Apud Capuam, natalis sancti Rufi [e 1Kb] martyris, quem docuit et baptizauit beatus Apollinaris, Petri apostoli discipulus, cum esset idem Rufus patricie dignitatis.

Tomis, natalis sanctorum martyrum, Marcellini tribuni, et uxoris eius Mannee, et filii ipsius Ioannis, et Serapionis clerici, et Petri militis [f 1Kb] .

 In Galliis, ciuitate Arelatensi, sancti Cesarii episcopi et confessoris, mire sanctitatis, pietatis et studii uiri.

Apud Augustodunum, S. Syagrii episcopi et conf.



B. u KAL. SEPTEMBRIS. 

Rome, natale beatissimi Hermetis [a 1Kb] martyris. Hunc illustrissimum uirum beatus Alexander pontifex et martyr , cum esset prefectus urbis Rome, baptizauit cum uxore, et filiis, ac sorore Theodora, cumque eo pariter mille ducentos quinquaginta seruos eius, uxores quoque et filios eorum, prius ingenuitate illis concessa. Et non multo post ab Aureliano imperatore trusus in carcerem, beato etiam Alexandro  in custodia posito, tribuno Quirino commendatur. Qui dixit ad beatum Hermem: Que ratio est, uir illustris, ut uice sacra iudicans, non solum ad istam iniuriam te redigi uelis, uerum etiam prefecture honore exspoliatum, in uinculis te tanquam priuatum trudi equanimiter feras? Sanctus Hermes ait: Prefecturam non perdidi, sed mutaui. Nam dignitas terrena a terris tollitur, ac mutatur; dignitas uero celestis eterna sublimitate subsistit. Dicit ei Quirinus: Miror te prudentem uirum ad tantam stultitiam deuenisse, ut credas extra istam uitam te aliquid habiturum, postquam cineres humani corporis ita ad nichilum redigantur ut nec ossa ipsa subsistant. Cui beatus Hermes Et ego ante hos annos illam deridebam, et istam carnalem uitam utilem esse dicebam.  Et Quirinus: Fac et me probare, ut si ita est sicut tu credidisti, et ego credam. Beatus Hermes dixit: Sanctus Alexander, qui habetur in uinculis, hec me docuit. Audiens hec Quirinus cepit maledicere Alexandro, et dixit ad Hermem: Ego te rogaui dicens: fac me probare iuste te credidisse; et tu mihi nominasti hominem magnum, quem in uinculis habeo, et in carceris ima conclusum. Si uerum est ergo quod dicis, uado ad eum ipse, et triplicabo illi uincula et custodes; si potuerit hora cenandi ad te uenire, credam que docuerit. Iuit, triplicauit uincula, custodes apposuit. Primo igitur noctis initio, uenit puer, qui uidebatur esse non amplius quam quinque annorum, ferens faculam ardentem in carcere; et flectens genua sua, cum beato Alexandro  orauit, dicens orationem Dominicam, et apprehendens manum eius eduxit per fenestram, et perduxit eum ad beatum Hermem in domum Quirini. Quirinus factum hoc ut uidit, exterritus est. Cui post alia beatus Hermes dixit: Ecce nos uides in unum, quos custodiis mancipasti. Causa cur ego sancto Alexandro crediderim ista est: Unicus cum mihi esset filius in nimio languore positus, qui adhuc ambulabat ad litterarum studia, hicque in Capitolium cum esset ductus a me et matre sua, et sacrificassemus diis, et pontificibus premia dedissemus mortuus est. Tunc increpare me cepit nutrix eius, dicens: Si eum ad limina sancti Petri duxisses, et credidisses  Christo, filium tuum incolumem haberes. Cui ego respondi: Dum tu ipsa ceca sis facta et non sis curata, quomodo filium meum reddet incolumem? Si ante istos, inquit, quinque annos credidissem Christo, redditi mihi essent oculi. Cui dixit: uade et crede; et si tibi oculos aperuerit Alexander, credam quod et mihi reddat filium meum. Abiit ad ipsum ceca, et ecce reuersa est ad me sana, imponensque humeris suis filium meum mortuum, cucurrit, et iactauit eum ante pedes beati Alexandri. At ille, oratione facta, resuscitauit eum. Ego confestim misi me ad pedes eius, et rogaui me fieri Christianum. Patrimonium uero matris eius ipsi contuli; aliquanta etiam de meo addidi. Cetera uero aut pauperibus erogaui, aut seruis meis, qui mecum facti sunt Christiani,  dedi. Hec et his similia cum egisset circa Quirinum beatus Hermes, credidit Quirinus cum omni domo sua, et baptizatus est. Aurelianus cuncta hec audiens, dictauit in ultimo sententiam ut beatus Hermes gladio puniretur. Qui decollatus, a beata sorore sua Theodora collectus, in Salaria uetere non longe ab urbe Roma sub die quinto mense Septembris sepultus est.

Ipso die in Africa, depositio sancti Augustini episcopi. Ex prouincia ergo hic Africana, ciuitate Tagastensi, de numero curialium parentibus honestis et Christianis progenitus, alitusque est ac nutritus eorum cura ac diligentia, impensisque secularibus artibus eruditus apprime, omnibus uidelicet disciplinis imbutus, quas liberales uocant. Nam et Grammaticam  prius in sua ciuitate, et Rhetoricam in Africe capite Carthagine postea docuit; consequenti etiam tempore trans mare in Roma, et apud Mediolanum. In qua urbe tunc episcopatum administrabat acceptissimus Deo, et in optimis uiris preclarissimus sacerdos Ambrosius. Huius interea uerbi Dei predicatoris frequentissimis in Ecclesia disputationibus astans in populo, intendebat suspensus atque affixus. Et factum est, diuina prestante opitulatione, ut per illum talem tantumque antistitem Ambrosium, et doctrinam salutarem Ecclesie catholice, et diuina perciperet Sacramenta. Moxque ex intimis cordis medullis spem omnem quam habebat in seculo dereliquit. Iam uero non uxorem, non filios, non carnis diuitias, non honores seculi querens, Deo cum suis  seruire statuit. Unde cum his qui eidem adherebant Deo uiuebat ieiuniis, orationibus, bonis operibus in lege Domini meditans die ac nocte. Et de his, que sibi Deus cogitanti atque oranti intellecta reuelauit, et presentes et absentes sermonibus ac libris docebat. Factumque est ut ordinaretur presbyter in Ecclesia Hipponensi, omnibus id uno consensu et desiderio fieri perficique petentibus, magnoque studio et clamore flagitantibus. Mox sibi monasterium intra ecclesiam instituit, et cum Dei seruis uiuere cepit secundum modum et regulam sub sanctis apostolis constitutam: maxime ut nemo quidquam proprium in illa societate haberet, sed essent omnia communia,  et distribuerentur unicuique, sicut opus erat. Interiecto autem tempore, sancto episcopo ualerio id agente, omnibus gratulantibus, atque id fieri ingenti desiderio clamantibus, episcopatum suscipere, suo uiuente episcopo, coactus est. Atque ita factum est ut episcopus multo instantius ac feruentius maiore auctoritate uerbum salutis eterne alacriter pullulanti atque crescenti Domini ecclesie predicaret. uixit in clericatu uel episcopatu annis ferme quadraginta, etatis uero illius anni septuaginta sex. uerbum Dei usque ad extremam egritudinem impretermisse, alacriter et fortiter sana mente, sanoque consilio in Ecclesia predicauit. Membris omnibus sui corporis incolumis, integro aspectu atque auditu, et astantibus, et uidentibus, et orantibus fratribus,  obdormiuit cum patribus suis, enutritus in senectute bona. Testamentum nullum fecit, quia unde faceret pauper Dei non habebat. Tertio obsidionis mense  decubuit febribus, et illa ultima exercitatur egritudine. Hic beatus episcopus spiritu diuino tactus, in sancta Ecclesia catholica ad instructionem animarum fecit libros, tractatus, epistolas numero mille triginta, exceptis qui numerari non possunt, quia nec numerum designauit eorum. Huius corpus uenerabile, primo de sua ciuitate propter barbaros et Sardiniam translatum, nuper a Leutprando rege Longobardorum, dato magno pretio, Ticinis relatum, et honorifice conditum est.

 Briuate, natale sancti Iuliani martyris [a 1Kb] . Qui tempore persecutionis hortatu beati Ferreoli, cuius in militia comes erat, ex uiennensi urbe clandestino discessu ad prefatum Aruerne urbis territorium commigrauit. Ubi ab insequentibus persecutoribus tentus, desecto gutture, morte horribili necatus est.

Constantinopoli, sancti Alexandri episcopi et confessoris [b 1Kb] gloriosi senis: cuius uirtute orationis Arius diuino iudicio condemnatus, crepuit medius, et effusa sunt uiscera eius. Dormiuit uero idem beatus pontifex uite sue anno nonagesimo octauo, episcopatus trigesimo tertio.

Eodem die apud Santonas, sancti Bibiani [al uiuiani] episcopi et confessoris.



C. Iu KAL. SEPTEMBRIS. 


Rome in Auentino in oppido uindinensi ad Arcum Faustini, natale beatissime et illustrissime Sabine martyris, que fuit uxor preclarissimi quondam ualentini, et Filia Herodis Metallarii, que passa est, Adriano imperante, sub prefecto Helpidio. Hanc beata uirgo Seraphia, cum in domo conuersaretur, persuasit in fide Domini nostri Iesu Christi. Que postmodum eamdem uirginem usque ad locum passionis secuta est, et cum ei preses Berilus diceret: Quid tibi ipsa derogas, aut quare temetipsam  uilem reddis, aut quare non consideras que es, aut cuius filia es? Coniunxisti enim te Christianis, et oblita es natales tuos, et memoriam tanti uiri, cuius fuisti; et deorum, quorum iram uereor ne incurras. Reuertere magis ad domum tuam, et dimitte hanc nefandam, que maleficiis te et plures demutauit a deorum cultura. Beata Sabina respondit: Illius sancte puelle, de qua dicis, maleficiis utinam et tu suadereris, sicuti et ego suasa sum, ut ab immundis recederes idolis, et uerum et certissimum agnosceres Deum, qui bonos ad eternam uocat uitam, et malos in penam relinquit perpetuam. Quod preses audiens, reueritus illam dimisit. Ut uero beata Seraphia gloriosissimo martyrio coronata est, illustrissima Sabina colligens reliquias  eius, celebratis uenerabilibus exsequiis, thesaurum sempiternum uel pretiosam margaritam reposuit in monumento suo, quod ipsa sibi cum summo studio et ornatu fecerat. Deinde, interpositis aliquot diebus, comprehensa iudici Helpidio presentatur. Quam ille uidens: Tu es, inquit, Sabina uxor quondam ualentini illustrissime memorie, et filia Herodis? Cui sancta matrona respondit: Ego sum et gratias ago Domino meo Iesu Christo, qui me peccatricem per sanctam famulam suam Seraphiam de multis sordibus et potestate demonum liberare dignatus est. Commotus postmodum prefectus, cum uideret in confessione Christi constantiam eius, dictauit sententiam dicens: Sabinam diis inobedientem, dominos quoque et Augustos nostros blasphemantem, gladio  percuti decreuimus, atque omnes facultates eius publicis titulis presignari. Passa est autem beata famula Christi Sabina quarto Kalendas Septembris; et a Christianis sublatum corpus eius sepultum est in monumento, ubi ipsa uenerabiliter reposuerat magistram fidei sue uirginem Seraphiam, ad arcum Faustini, iuxta aream uindiciani, in oppido uindinensi.

Eodem die ueneratur decollatio sancti Ioannis Baptiste [c 1Kb] , qui primo in Samaria est conditus, nunc in Alexandria. Porro caput de Ierosolymis ad Phenicie urbem Emesam delatum est.



D. III. KAL. SEPTEMBRIS. 

Rome, uia Ostiensi, milliario secundo ab Urbe,  natale beatissimorum martyrum Felicis et Adaucti, sub Diocletiano et Maximiano imperatoribus, prefecto et iudice Draco. Fuere autem duo fratres nomine et opere Felices ambo presbyteri. Horum senior Felices ambo presbyteri. Horum senior Felix ex iussione imperatorum cum ad secretarium iudicis esset perductus iuxta templum Serapis, dum cogeretur ad sacrificandum, exsufflauit in faciem statue eree, et statim cecidit. Item ductus ad Mercurii statuam in aliam ediculam, simili modo in illam exsufflauit, et mox cecidit. Item ad simulacrum Diane, quod pari modo deiecit. Reductus ad prefectum imponitur  equuleo, et inquisitus quibus hec maleficiis fecisset, beatus Felix respondit: Non maleficiis diaboli, sed beneficiis omnipotentis Dei hoc egi. Furore itaque accensus prefectus, iussit eum duci extra Urbem uia Ostiensi, quia illic arbor excelsissima stabat demonibus consecrata, iuxta quam erat templum, ut ibi ad sacrificandum impelleretur. Quo perductus, oratione facta, dixit ad arborem: Precipio tibi in nomine Domini mei Iesu Christi, ut radicitus corruas, et templum ac simulacrum, uel aram eius funditus comminuas, ut amplius cultu tuo anime non decipiantur. Que statim ad uerba ipsius ita euersa est ut et templum ac simulacrum comminueret, et quod fuerat, non pareret. Quod cum nuntiatum fuisset prefecto, statim iussit eum decollari, et corpus  eius inhumatum canibus et lupis derelinqui. Data sententia, obuius fuit ei quidam uir Christianus, hominibus quidem absconsus, Deo uero manifestus. Hic cum didicisset quod beatus Felix duci fuisset iussus, cepit clamare et dicere: Et ego ex eadem lege sum, et ipsum quem hic sanctus presbyter confitetur Dominum Iesum Christum colo. Mox et ipse ab officio prefecti comprehensus, pariter dato sibi osculo, cum beato Felice decollatus est; huius nomen quia non innuerunt Christiani, post modum  Adauctum eum appellauerunt, quod sancto martyri Felici auctus sit ad coronam, ipsique pro fidei confessione corona martyrii aucta. Christiani itaque noctu uenientes, in eodem loco ubi arbor steterat, que cadens nimiam terre altitudinem aperuerat, eos sepelierunt. Quorum corpora uolentes pagani exinde effodere, quicunque manus apposuerunt a diabolo correpti sunt. Ubi postea pacis tempore basilica fabricata est, et martyrum memoria digne exculta. Compleuerunt autem martyrium suum III Kal. Septembris.



E. PRIDIE KAL. SEPTEMBRIS. 

Treuiris natalis sancti Paulini [a 1Kb] episcopi confessoris, qui tempore Ariane infestationis, a Constantio  imperatore, ob catholicam fidem exsilio relegatus, et usque ad mortem, etiam extra Christianum nomen mutando exsilia fatigatus, ad ultimum apud Phrygiam defunctus, beate passionis coronam percepit a Domino.

Eodem Die apud Athenas, beati Aristidis, fide, sapientiaque clarissimi. Qui Adriano principi de religione Christiana libros obtulit, et quod Christus iehsu solus esset Deus, presente ipso imperatore, luculentissime perorauit.



LITANIAE INDICENDAE. MENSIS SEPTEMBRIS HABET DIES XXX; LUNA uERO, XXIX.



F. KAL. SEPTEMBRIS. 


Iesu naue et Gedeon prophetarum.

Apud Capuam, uia Aquaria, natalis sancti Prisci martyris, qui unus fuit de illis antiquis Christi discipulis.

Eodem die natalis Anne prophetisse:

Item eodem sancto die apud Senonas, beati Lupi episcopi, sanctitate et signis miraculorum illustrauit.

Item apud Cesaream Cappadocie, beati Longini [a 1Kb] militis et martyris; quem tradunt illum esse qui lancea latus Domini Iesu Christi pendentis in cruce aperuit . Hic postmodum baptisatus ab apostolis, cum apud Cappadociam sanctitate precipuus degeret, tandem ab Octauio preside comprehensus, post confessionem fidei, lingua abscisa, et dentibus excusis, capite truncatus est. Simul cum eo coronatus est Aphrodisius Commentariensis, cui et preses linguam abscidi iusserat; quique post abscisionem expedite Christum clara uoce loquebatur.



G. Iu NONAS SEPTEMBRIS. 

Natale sancti Iusti Lugdunensis episcopi, mire  sanctitatis et prophetici spiritus uiri. Hic clam episcopatum suum relinquens, ascensa naue, comitante se uno tantum puero, qui officio lector erat in ecclesia, nomine uiator, peruenit ad Aegyptum. Ubi per aliquot annos, sanctis monachis celum tantum spectantibus consociatus, humilitate ac sanctitate uite incomparabilis uixit. Cursu itaque temporis consummato, ipse quoque uirtutibus consummatus, repositam sibi coronam iustitie percepturus migrauit ad Dominum pridie idus Octobris. Corpus eius religiosis ciuibus Lugdunum cum ossibus beati uiatoris ministri eius relatum, et condigno cultu in basilica beatorum septem fratrum Machabeorum martyrum gloriosissimorum conditum est quarto nonas Septembris.

Eodem die, beati Helpidii episcopi apud prefatam urbem uenerabilis depositio. Cuius sacrum corpus honorifice sepultum, in ipsa eademque ecclesia, ubi sancti confessoris Iusti tumulata sunt sacratissima membra, quiescit.

Apud Apamiam, beati Antonini martyris.



A. III NONAS SEPTEMBRIS. 

Natalis sancte Phebes.

 Rome, passio et natalis beate Seraphie [a 1Kb] uirginis, sub Adriano imperatore, iudice Berillo. Hec Antiochena genere, cum in domo Sabine preclarissime femine apud urbem commaneret, rapta ab officio presidis, exhibita est in conspectu ipsius. Cui predixit: Sacrifica diis immortalibus quibus sacrificant domini imperatores. Beata Seraphia respondit: Timeo, et colo omnipotentem Deum, qui fecit celum et terram, et omnia que in eis sunt. Nam dii quos iubes adorare non sunt dii, sed sunt demonia; et ideo non licet mihi adorare eos, quia Christiana sum. Cumque perseuerantissime fidem ueritatis prosequeretur, iussit eam preses duobus iuuenibus lasciuis tradi, ut ei nocturno furto insultarent. A quibus perductam in cubiculum obscurissimum cum uellent  eam tangere, subito terre motus factus est magnus, cecideruntque exanimes in terram, membris omnibus resoluti. Diluculo autem cum uenissent a preside missi, qui requirerent, seu de iuuenibus, seu de uirgine; ingressi inuenerunt sanctam Dei orantem, iuuenes uero impudicos uelut mortuos terre prostratos. Itaque ad rei factum cum plurimi concurrerent, iterum preses iussit pro tribunali eam sibi adduci. Et imperante preside deportati sunt iidem iuuenes, et positi ante conspectum ipsius. Ad quos beata uirgo, facta oratione, accedens tetigit illos dicens: In nomine Domini mei Iesu Christi erigite uos in statu uestro; ad cuius uocem illi steterunt super pedes suos. Quos preses interrogauit: Quid faciendo hec mulier dementes uos fecit et resolutos? Ingressus est,  inquiunt, quidam iuuenis decorus, mireque magnitudinis, qui totus splendebat sicut sol, stansque inter nos et puellam hanc, tremore et defectione claritate sua concussit. Preses ad beatam Seraphiam conuersus: Sacrifica diis, inquit, ne morte plectaris. Cui uirgo: Non facio uoluntatem patris tui Satane, quia Christiana sum. Tunc preses iussit lampades ardentes lateribus eius apponi, sed statim qui eas tenebant, ceciderunt retrorsum. Preses uero iterum beate uirgini dixit: Biothanata et malefica, audi imperiale preceptum, sacrifica diis immortalibus, et libera te de cruciatibus et morte. Beata Seraphia hoc illi redidit: Biothanati et malefici uos estis, qui negatis Deum uiuum et uerum, et demonia adorando, cum ipsis pariter estis morituri; Deo autem  immortali ego memetipsam offero sacrificium, si me dignatur suscipere licet peccatricem, tamen Christianam. Tunc fustibus ceditur: et ecce subito terremotus factus est magnus. Et excussa de fuste, de quo cedebatur uirgo, Dei astella exsiliuit in oculum presidis, quem post dolorem luscum fecit. Et iratus dictauit sententiam: Seraphiam imperialis precepti contemptricem, et in tantis meleficiis deprehensam gladio percuti iubemus. Passa est autem quarto Kalendas Augusti, et sepulta iuxta aream uindiciani in monumento illustris martyris Sabine, II Kalendas Augusti. Compositum uero et ornatum est uenerabile sarcophagum ambarum, et locus orationis condigne  dedicatus tertio nonas Septembris, quando et memoria passionis eius celebrior agitur.

Apud Capuam, natalis sanctorum martyrum Antonini pueri, annorum uiginti, et Aristei episcopi quorum gesta habentur. Eodem die depositio sancti Remacli episcopi et confessoris; et beatissimi Mansueti Confessoris atque pontificis Tullensis.



B. PRIDIE NONAS SEPTEMBRIS. 

Moysis prophete.

Et apud Ancyram Galatie natalis sanctorum martyrum trium puerorum, Rufini, Syluani, et uitalice [b 1Kb] .

Cabilone natale sancti Marcelli qui temporibus  Antonini ueri, ex numero quinquaginta martyrum qui Lugduni in ergastulum trusi fuerant, cum ualeriano patefactis custodie, cui mancipati erant, diuinitus claustris aufugit. Et cum Latinum quemdam, a quo hospitio susceptus erat, cum omni domo sua ad fidem Christi conuertisset, Cabilonensium expetens ciuitatem Priscum quemdam presidem, diis suis immolantem incurrit. Cumque ab eo ad profanum conuiuium fuisset inuitatus, et ipse huiusmodi exsecrans epulas, omnes qui aderant, cur idolis deseruirent, libera increpatione corriperet, inaudito crudelitatis genere, defodiri eum cingulo tenus erectum preses iussit: sicque sanctus Dei martyr tertio die in Dei amore a laudibus perseuerans, in secundo ab oppido Cabilonensi milliario incontaminatum reddidit spiritum.



C. NONIS SEPTEMBRIS 


In suburbano Rome natale beati uictorini martyris. Fuerunt autem duo fratres uictorinus et Seuerinus. Hi post utriusque parentis obitum se inuicem pedagogantes pari custodia se mutuis obsequiis emulantes germanitatis uinculo probabiles, Deo seipsos hostiam uiuam obtulerunt. Cumque in tantum excreuissent, ut sua omnia perfectionis intuitu relinquerent, et uendentes res suas, censum earum pauperibus erogassent Deo expeditius seruituri, nudi facultatibus omnibus remanserunt. Alter itaque seruiens alteri, mutua uice, et emula caritate seruiebat. Imperium, libertas. Nihil deerat illis cum  nil haberent. Igitur uictorinus spirans altius, et idipsum quod sibi parebant, imperfectum computans, nec satis sibi factum, si alteri liceret in altero, aut alter alteri seruitium exhiberet: Eremum ingreditur, seditque in specu excelse rupis, quam subterfluentis aque geminum sinuarat abruptum uni tantum hospitium uiro ut sedens somnum caperet, uel si reciperet alterum, stans oraret. Texerat ostiolum uimine: assiduus in lectione et oratione manebat. Cernit interim inuidus omnis boni profectum uiri, et ferre non ualens, simulat se puellam et ante fores uiri uerba gementia ingeminat: Heu, inquit, me miseram, siluis errare, et tenebris uagam, locus non  agnoscitur, iter queritur. Quisquis es loci huius incola, celum undique et silue famam uirtutum tuarum opusque ferunt; eripe me a frendentibus apris, eripe a seuientibus lupis, et a rictibus ursorum. Quod uictura sum tuum erit, si moriar tuum. Satis superque sufficiat operiri limine tuo. Non longum quero habitaculum: unius tantum noctis hospes ero. Reserat uictorinus cellam, et hostem, dum miseretur secum includit. uix hore spatium intercesserat, dum inter molimina, et assiduum corporis motum protenso pede tetigit hominem Dei, et uelut compungens uulnere noxio calore succendit. Addit igniculum dulcedo sermonis, urget facinus solitudo. Quid moror? facit casum columna arboris alta radice que diu fundata steterat. Furtiuus amor scelus perficit. Exclamat  iam uictor uictorini diabolus: Quid agis, inquit, uir perfectissime, cui etiam frater grauis fuit? Iam iungeris alteri qui recessisti a tuo. Quid agis, qui nouum dogma siluis constituens suadebas scopulis castitatem? Hec iactans ex oculis decepti uelut fumus euanuit. At is qui ceciderat, uelut exsanguis iacuit. In se autem aliquando reuersus siluas deseruit, ad fratrem Seuerinum repedauit; pudore diu uocem supprimens, tandem causam facti exposuit: ipse penam sibi statuens. Findens namque arborem manusque per fissuram inferens, preduratam cuneis pessulans, cicatricem arboris claudit. Sed mox Seuerinus factum penamque fratris episcopo suo nuntiat. Ille ueniens primum eum soluere tentat; sed ut repugnantem uidit, orat, benedicit, consolatur,  discedit. uir autem Domini, qui se grauissima penitentia damnauerat, Dominica tantum die modicum panis et aque coactus a fratre percipiebat, qui etiam se simili cibo et ieiunio macerabat. Igitur in huiusmodi constructione, triennium uoluitur. Cumque iam omnes pene mouisset eius in Christo imitanda humilitas, episcopus ciuitatis rediens, uix agere potuit, ut sese a pena, qua ille memor tremendi iudicii se damnauerat, absumptis pene carnibus, permitteret resolui. Quante autem sanctitatis postea fuerit, quamque potens in miraculis, non facile lingua alicuius explicabit. Electus deinde ab uniuerso populo Amiternine urbis sacerdotium adipiscitur. Inde postmodum sub imperatore Nerua, cum aliis Dei seruis Euthyche et Marone, ab Aureliano iudice  primo relegatus in sexagesimo milliario ab urbe uia Salaria: deinde apud eum locum qui Cotilias appellatur, ubi putentes aque manant et sulphuree, in ipsis capite deorsum per horas tres suspensum teneri, ab impio iudice iussum est. Quod cum per triduum pro Christi nomine passus fuisset, gloriose coronatus migrauit ad Dominum. Cumque una die iussu Aureliani corpus eius inhumatum iacuisset, uenerunt Amiternenses populi Christiani, et rapientes in suum territorium transtulerunt, et honorifica sepultura condiderunt nonis septembris.

Item Rome in portu, natali sancti Herculani.

 Capue natalis sanctorum martyrum Quinti, Arcontii et Donati.



D. uIII IDUS SEPTEMBRIS. 

Zacarie prophete.

Item natalis sancti Onesiphori apostolorum discipuli [a 1Kb] .

Et apud Africam, beatissimorum confessorum et episcoporum, Donatiani, Presidii, Mansueti, Germani, Fuscoli, qui persecutione uandalica apud Africam iussu Hunnerici regis Ariani, pro assertione catholice ueritatis, durissime fustibus cesi, et exsilio damnati sunt. Inter quos etiam episcopum nomine Letum, strenuum ac doctissimum uirum, post diuturnos carceris squalores, incendio concremauit.  Tunc etiam decreto publico per diuersas prouincias exsecutores dirigens, episcopis quasi ad concilium Carthagine congregatis, una die uniuersas ecclesias Africe clausit, uniuersamque substantiam episcoporum et ecclesiarum suis episcopis condonauit.



E. uII IDUS SEPTEMBRIS. 

Natalis beati Ioannis [b 1Kb] apud Nicomediam sub Diocletiano imperatore. Qui de nobilibus ortus honore et dignitate illustris, ut uidit aduersus cultores Dei in foro crudelia edicta pendere, calore nimis fidei ignitus, publice populo inspectante iniecta manu, librum inique legis detraxit, ac minutatim discerpsit, Augusto Diocletiano in eadem urbe simul cum Maximiano  Cesare constituto. Ad quos cum relatum esset religiosi et illustris uiri factum, continuo omni in eum crudelitatis genere deseuientes, ne hoc quidem solum efficere quiuerunt, ut eum mestum aliquis uideret in penis: sed leto atque hilari uultu, cum iam uiscera in suppliciis defecissent, spiritus tamen letabatur in uultu. Ex quo tortores sui grauius cruciabantur, quod omnia suppliciorum genera consumebant in eum, quem ne tristem quidem ex his reddere poterant.



F. uI IDUS SEPTEMBRIS. 

Natiuitas sancte Dei Genitricis [c 1Kb] .

Eodem die apud Nicomediam, natale sancti Adriani  martyris cum aliis tribus et uiginti. Maximianus cum grauissime persequeretur Christianos, apud Antiochiam oblati sunt ei quidam Christiani, fide ac religione insignissimi, quos ille post ueritatis confessionem extensos lignis et neruis crudis cedi iussit, ac deinde lapidibus ora ipsorum contundi, et linguas eorum precidi. Hec omnia cernens Adrianus, qui erat prior officii, dixit ad eos: Adiuro uos per Deum uestrum, pro quo hec patimini, dicite mihi in ueritate, que est remuneratio uestra, quam exspectatis pro his tormentis? uidetur enim mihi magna et mirifica esse. Cui uiginti tres martyres dixerunt: Exspectamus quod nec oculus uidit, nec  auris audiuit, nec in cor hominis ascendit, inenarrabile bonum, quod preparauit Deus his qui diligunt eum . Audiens hec Adrianus, statim exsiliens stetit in medio eorum, et dixit his qui gerebant exceptoris officium: Annotate confessionem meam cum his sanctis et athletis Dei: quia et ego Christianus sum. Post non multum spatium, cum audisset Maximianus nomen eius recitari inter nomina sanctorum martyrum, euocato ad se dixit ei: Insanis, Adriane? nunquid et tu uis tam male perire? Adrianus respondit: non insanio, sed de multa insania ad sanam mentem reuertor. Cumque perseueranter que sunt fidei et ueritatis prosequeretur, furore repletus Maximianus, iussit eum ferro uinctum cum reliquis sanctis martyribus ad  carcerem pertrahi. Erat autem iuuenis annorum uiginti octo. Et fama celeriter currente, didicit uxor illius Natalia cuncta que circa Adrianum maritum prouenerant. Et gaudio plena, quia erat mulier Christianissima, cucurrit ad carcerem, procidensque ad pedes uiri sui osculabatur uincula eius, dicens illi: Beatus es, domine meus Adriane, quia inuenisti diuitias, quas tibi non dimiserunt parentes tui. uere iam securus pergis ad Christum, bene recondens in ipso diuitias, quas inuenies in tempore necessitatis, ubi de penis damnatorum neminem quisquam liberabit: non pater filium, non mater filiam, non diuitie transeuntes, non ulla seruorum ambitio et patrimonii amplitudo, ad extremum nec amicus amicum. Omnes enim tunc propria sarcina  comitabitur. Tu, domine meus, tecum habens Christum, in quo omnia tua reposuisti, perge fiducialiter, perge ne timeas ut percipias promissa ipsius. Non reuocet te ullus intuitus rerum uelut umbra transeuntium, non affines, non parentum gemitus, non pulchritudo ipsa corporis tui, exsecra seductorum adulationes amicorum; non te terreant species tormentorum. Horum qui tecum sunt martyrum constantiam et patientiam aspice, his solis intende. Hec postquam gloriosissima femina prosecuta est, singulorum martyrum uincula deosculans: Rogo uos, inquit, serui Christi, confortate hunc Adrianum beatissimis monitis, et lucrifacite animam eius in Christo: uos sitis ei patres, per uos nascatur eterne uite. Ad quam beatus Adrianus dixit: Perge nunc,  soror mea, in domum tuam, et cum agnouero fieri interrogationem nostram, accersam te, ut uideas finem rei. Post aliquot dies cum questio immineret, beatus Adrianus dato pretio custodibus, et datis fideiussoribus, perrexit ad domum suam uocare beatam Nataliam. Cumque pergeret, uidit eum qui bene illum nouerat, et precurrens domum, nuntiauit eum uenire. Quod uxor audiens, primo non credidit. Quis, inquit, potuit eum absoluere de uinculis illis? Non mihi contingat, ut absoluatur, nequando separetur a sanctis illis et cum puer domesticus superueniens affirmaret eum dimissum, suspicata illa, quod martyrium refugisset, contristata flebat amarissime. Et cum iam uidere Adrianum inciperet,  proiecit que erant in manibus, et accurrens clausit ostium domus, clamans et dicens: Longe efficiatur a me hic qui corruit, et mentitus est Domino Deo suo. Non loquatur mihi, nec audiam linguam, que dolose egit in conspectu Factoris sui. Et conuersa dicit in eum: O sine Deo pre omnibus hominibus, quis te cegit apprehendere opus, quod non potuisti perficere; quis te separauit a sanctis, aut quis te seduxit, ut recederes a conuentu pacis uel repausationis? Dic mihi, quare in fugam conuersus es antequam fieret pugna? quare proiecisti arma, antequam uideres hostem tibi repugnantem? Quomodo uulneratus es, necdum emissa sagitta? Quid faciam infelicissima, que coniuncta sum impio? Non est mihi concessum ut uocarer uxor martyris, sed ut  dicerer coniux transgressoris. Ad horam fuit exsultatio mea, et ecce per secula erit opprobrium meum. Cui beatus Adrianus pro foribus stans dicebat: Aperi mihi, soror mea Natalia, quia non sicut tu estimas effugi martyrium. ueni autem propterea, quia instat tempus questionis nostre, ut sicut promisi presens fias. At illa non credens: uide, inquit, quomodo me seducit transgressor? Ecce quomodo mentitur alter Iudas? Recedas a me, homo; nam ante me ipsam interficiam, quam tibi socier. Cumque beatissimus martyr de zelo pie coniugis letus, sermonibus suis ei satisfaceret, et nisi citius aperiret, moras se facere non posse assereret, tandem ei illa aperiens, prouoluitur pedibus eius. Inde uero citius exeuntes, properabant ad confessionem, ut in  numero coronatorum Adrianus inueniretur. Cumque adhuc essent in uia, dixit beatus Adrianus: Soror mea, dic quomodo ordinasti substantiam tuam? Cui illa: Noli, inquit, domine meus, noli memorare que sunt mundi huius, ne attrahant animum tuum: auferantur ab animo tuo omnia corruptibilia, solummodo illa festina uidere, que reposita sunt tibi et sanctis, cum quibus ambulas in uia Dei. Completa itaque die ut produceretur, exhibiti sunt beatissimi martyres in conspectu Maximiani, putrefactis ita iam carnibus eorum pre acerbitate tormentorum, ut uermes de ulceribus eorum scaturirent. Natalia uero applicans se beato Adriano, dicebat: uide, domine meus, ut solummodo ad Deum fiat mens tua; nec tuum cor in aliquo trepidet, dum uidebis tormenta  tibi proposita. Labor quidem nunc modicus, sed in secula seculorum eterna repausatio. Maximianus respiciens Adrianum, ait: Adhuc tu permanes in insania! Beatus martyr respondit: Pro hac amentia et insania paratus sum hanc uitam finire. Iratus post piam confessionem ipsius tyrannus, iussit eum tam crudeliter inuicem sibi succedentibus flagellatoribus cedi, donec apertis costis uiscera patefierent. Iterum constrictus ferro in carcerem mittitur. Et cum aliquibus diebus cum reliquis sanctis Dei clausus ibi fuisset, tandem reductus, simul et cum eo alii, quos immensitas penarum pene absumpserat, sistitur Maximiano. Quos ille iam uidens irreuocabiles, iussit ut uecte magno ferreo confringerentur tibie  ipsorum. Confractis itaque cruribus, ac pedibus incisis, insuper beato Adriano manu incisa, orantes et gratias agentes Domino, emiserunt spiritum. Corpora eorum iussit tyrannus incendi. Sed subito facte sunt coruscationes, tonitrua, ac pluuie, et exstinctus est ignis. Plurimique de apparitoribus fulminibus percussi, pauci fuga uix euaserunt. Accurrentes interea Christiani, rapuerunt ex igne iam exstincto reliquias martyrum, et ascensis nauibus fugerunt, perueneruntque Byzantium, et reuerenti honore sepelierunt eas ibi. Non longo post tempore beati Adriani corpus Romam etiam translatum honorabili quoque templo exornatum est. Natalia uero ipsa de Nicomedia sanctorum martyrum amore Byzantium enauigans, post paucos dies aduentus sui,  dormitionem accepit in Domino, et iuxta sanctorum corpora sepulta est Kalendis Decembris. Passio horum martyrum sexto Idus Septembris celebratur.



G. u IDUS SEPTEMBRIS. 

[a 1Kb] Passio beatorum martyrum Dorothei et Gorgonii, apud Nicomediam, sub Diocletiano imperatore. Horum prior Dorotheus magister in officiis que intra palatium exhibebantur, erat cubiculi regii prepositus, habens secum officio, fide, et magnanimitate parem Gorgonium. Quorum institutionibus optimis omnes pene cubiculi ministri in fide Dei uigilanter et libere persistebant. Hi denique cum uiderent  quemdam martyrem crudelibus atque immanibus suppliciis cruciari, constanter et libere aiunt: Cur, imperator, in hoc solo punis sententiam, que in nobis omnibus uiget? ut quid in illo crimine ducitur, quod a nobis omnibus confitetur? Hec nobis fides, hic cultus, et unanimis eademque sententia. Quos ille cum in medium nichilominus uenire iussisset, iussit eos appendi, et flagellis toto corpore laniari et uisceribus iam pelle nudatis iubentur aceto et sale perfundi. Cumque etiam hoc tormenti genus constanter et fortiter tolerassent, craticula prunis subterstrata poni iubetur in medio, ibique quod reliquum fuerat in uerberibus absumpti corporis superponi, et non ad subitum, sed sensim paulatimque succendi. Ad ultimum laqueo appensos iussit  necari. Interiecto tempore beatus Gorgonius Romam transfertur, positusque est uenerabiliter uia Latina inter duas lauros. Compleuerunt autem martyrium suum quinto Idus Septembris.

In Sabinis milliario ab urbe tricesimo, natalis sanctorum Hyacinthi, Alexandri, Tiburtii.



A. Iu IDUS SEPTEMBRIS. 

Apud Africam, natalis sanctorum episcoporum, Nemesiani, Felicis, Lucii. Item Felicis, Litei, Poliani, uictoris, Iaderis et Datiui: qui, sub Decio et ualeriano exsurgente persecutionis rabie, ad primam  confessionis Christi constantiam grauiter fustibus cesi; deinde compedibus uincti, et ad fodienda metalla deputati, gloriose confessionis agonem consummauerunt. Quorum etiam exempla secuta multiplex plebis portio, cum eis confessa pariter est et coronata. Exstat epistola beati Cypriani ad ipsos , et de ipsis scripta.

[b 1Kb] Eodem die in Chalcedonia, natalis sanctorum Sosthenis, et uictoris: qui, cum beata Euphemia sub Prisco consule pro Christi nomine decertaret, apertis sibi diuinitus oculis, uiderunt circa illam angelorum presidia, sanctarumque uirginum chorum. Atque hoc uiso ad Christum conuersi, ob insuperabilem fidei confessionem trusi in carcerem, et inde producti, ad stipites religati sunt; quibus  primum ursi, ac deinde ferocissimus leo, dimissi, cum in nullo eos lederent, misit proconsul ad deferendam cupam, in qua eos pariter concremaret. Illi uero interea incumbentes orationi, uocati de celo, datoque sibi mutuo pacis osculo, spiritum emiserunt.



B. III IDUS SEPTEMBRIS. 

[c 1Kb] Rome uia Salaria uetere, in cemeterio Basille, natale sanctorum Proti et Hyacinthi, qui erant eunuchi beate Eugenie uirginis cum qua ab Heleno episcopo baptizati, aliquanto tempore diuinis solum eruditionibus uacantes, in sancto proposito perstiterunt, atque in seruorum Dei monasterio mira humilitate conuersati sunt; et hoc apud Aegyptum.  Inde cum beatissima uirgine Romam reuersi, sub Gallieno imperatore, quod essent Christiani, comprehensi, coguntur sacrificare. Sed non consentientes dirissime uerberantur. Cumque Deo fidem seruantes gauderent, pariter decollantur tertio Idus Septembris. Post hec tenetur sancta Eugenia, et iubetur a prefecto urbis Nicetio, Diane sacrificia exhibere. Que stans ante templum, extensis manibus fudit orationem. Qua orante, ita simulacrum Diane comminutum est, ut sola pulueris eius indicia remanerent. Sed magicis artibus hoc reputantes, ingenti saxo circa scapulas eius constricto, Tiberi eam precipitem dederunt. Quomodo autem agonem passionis sue compleuerit, breuiter supra notatum est uIII Kalendas Ianuarii.



C. PRIDIE IDUS SEPTEMBRIS. 


Apud Ticinum urbem, que et Papia dicitur, natale sanctorum Syri et Euantii. Qui a beato Hermagora Aquileiensi pontifice, discipulo sancti Marci euangeliste, ad prefatam urbem directi, primi illic Christi Euangelium predicantes, et magnis uirtutibus ac miraculis coruscantes, etiam uicinas urbes, ueronensem scilicet, Bryxenam, et Laudensem diuinis operibus illustrarunt. Sicque in pontificali honore, fundata et confirmata fide credentium populorum, glorioso fine quieuerunt in pace.



D. IDIBUS SEPTEMBRIS. 


[a 1Kb] Apud Aegyptum, ciuitate Alexandria, natale B. Philippi episcopi et martyris qui prefectus primum fuit, deinde baptismi gratia sanctificatus, episcopi dignitatem, suffragium ferentibus Christianis populis, assequitur. Et sub uolusiano et Gallieno imperatoribus dirigitur Perennius prefectus Alexandriam, cui imperatum est ut Philippum occideret. Sed cum hoc implere non posset, quia omnis populus ciuitatis Philippo ueluti quibusdam uinculis amoris uidebatur astrictus, immisit quosdam in ecclesiam, qui se fingerent Christianos. Quique ingredientes, percusserunt eum in oratione constitutum. Sepultus modo est in Nitria, basilica condigna martyri supra  corpus eius fabricata. Sedit autem in episcopatu anno uno, mensibus tribus. Passus est Idibus Septembris.

Item sancti Amati presbyteri, abbatis monasterii S. Romerici: qui mire abstinentie, et anachoretice uite sectator, uirtutum et miraculorum gratia illustrem conuersationem duxit.



E. XuIII KAL. OCTOBRIS. 

[b 1Kb] Rome uia Appia, in cemeterio Callisti, natale sancti Cornelii episcopi: qui sub persecutione Decii cum presbyteris et diaconibus Centumcellis exsilio deputatur. Ad quem confortandum multi Christianorum ueniebant. Quo tempore beatus Cyprianus  scripsit ei de Calerino lectore, quanta pro fide et confessione Christi sustinuerit. Decius Cesar audito quod multi ei scriberent: et de beato Cypriano rogauit eum sibi exhiberi. Exhibitus Decio interroganti, cur a Cypriano contra Rempublicam litteras accepisset, respondit: Ego de corona Domini litteras accepi, non contra Rempublicam. Iratus Decius, iussit ut os eius cum plumbatis cederetur, deinde ad templum Martis, ut sacrificaret, duceretur. Quod si contempsisset, illic capite puniretur. Cumque duceretur, unus ex militibus nomine Cerealis, rogare cepit beatum papam, ut uisitaret uxorem eius, que annis quinque paralytica iacebat. Ingressus autem domum eius, tenuit manum Salustie, et erexit eam, dicens: In nomine Iesu Christi Nazareni, surge,  et sta super pedes tuos. Que protinus erexit se, clamans et dicens: uere Christus est, Dei filius. Et dixit beato Cornelio: Baptiza me, per Christum te coniuro; et currens impleuit uas aqua, et attulit ei. Tunc miserunt se omnes milites ad pedes eius orantes se baptizari. Quos ut baptizauit, obtulit pro eis sacrificium laudis: et participati sunt omnes corpore et sanguine Domini nostri Iesu Christi. Audiens hec Decius, mittens tenuit omnes eos, et iussit ut cum beato Cornelio ducerentur ad sacrificandum, et si nollent parere, capite plecterentur. Ducti autem foras muros porte Appie, expuentes id templum, decollati sunt una cum beatissimo papa numero  uiginti unus. Sed et Cerealis cum uxore sua Salustia sub die XuIII Kalend. Octobris. Eadem uero nocte uenit beata Lucina cum clericis et familia sua, et rapuit martyrum corpora, et sepeliuit ea in agro suo in crypta, in cemeterio Callisti. Huius beate Lucine rogatu idem beatus Cornelius corpora apostolorum de catacumbis leuauit noctu, et posuit, Pauli quidem uia Ostiensi, ubi decollatus est, Petri autem iuxta locum nbi crucifixus est, inter corpora sanctorum episcoporum in templo Apollinis, in monte aureo, in uaticano palatii Neroniani, III Kalendas Iulias.

Item apud Africam, natale beati Cypriani episcopi, ualeriano et Gallieno imperatoribus, Galerio Maximo proconsule. Qui agentibus et elaborantibus gentilibus  comprehensus est ex precepto Aspasii Paterni consulis, et in exsilium in ciuitate Corubitana missus est. Habitauitque ibi suspensa ad celum mente, tantum ad calcandas passiones huius temporis amore Christi animatus. Quo conueniebant ad eum plures egregii clarissimi ordinis et sanguinis, sed et seculari nobilitate gloriosi: qui propter amicitiam eius antiquam, secessum subinde suaderent, et ne parum esset nuda suadela, etiam loca, in que secederet, ei offerebant. Post dies autem multos regressus de exsilio habitabat in hortis suis. Et cum illic moraretur, uenerunt ad eum principes duo ex officio consulis Galerii Maximi, qui Aspasio Paterno successerat, et leuantes eum in curriculo, duxerunt ad proconsulem in locum Sexti, ubi pro reparanda  sanitate degebat, collectusque ab astatore officii, secessit in hospitium eius in uicum Saturni. Conuenit autem ad eum omnis populus fratrum. Quod cum comperisset beatissimus martyr, precepit custodiri puellas que aduenerant audire uerbum Dei, quoniam ante ostium manebant principis ob amorem martyris gloriosi. Altera die XuIII Kalendas Octobris mane Galerius Maximus sanctum Cyprianum episcopum offerri sibi precepit in atrio secutiolo. Cui inter alia cum dixisset proconsul: Iusserunt te sacratissimi principes ceremoniari. Sanctus Cyprianus dixit: Non faciam. Maximus proconsul dixit: Consule tibi. Sanctus Cyprianus dixit: Fac quod tibi preceptum est; nam in re tam iusta nulla est consultatio. Maximus proconsul dixit: Diu sacrilega mente uixisti, et  nefarios tue conspirationis homines aggregasti, et inimicum te diis Romanis et sacris religionibus constituisti, nec te pii imperatores ad sectam ceremoniarum suarum euocare potuerunt: cum sis nequissimi criminis auctor et signifer deprehensus, eris ipse documento cum his quos scelere tuo tecum aggregasti, sanguine tuo sanctientur discipline. Et his dictis, decretum ex tabella recitauit: Tascium Cyprianum gladio animaduerti placet. Sanctus Cyprianus, hoc audiens, dixit: Deo gratias ago. Et cum duceretur, populus fratrum plangens dicebat - Et nos cum eo decollemur. Et ita perductus gloriosus martyr post pretorium in agrum Sexti, exuit se lacerno  birro, et complicans posuit ad genua sua, dehinc dalmaticam tunicam tulit, et diaconibus tradidit, et stans in linea, sustinebat spiculatorem, cui et uiginti quinque aureos dari precepit. Fratres uero, flentes, linteamina et oraria ante eum ponebant, ne sanctus cruor defluens absorberetur a terra. Qui cum lacinias manuales sibi ligare non potuisset, Iulius presbyter et Iulianus subdiaconus ipsi ligauerunt. Ipse autem sibi manu propria oculos texit, et genua in terra posuit, orationemque ad Dominum fudit, et sic gladio percussus migrauit. Corpus eius propter gentilium curiositatem in proximo collocatum est. Sed ne a gentilibus tolleretur, nocte adueniente ex eodem loco, ubi positum fuerat, sublatum est. Et inde cum cereis et scolacibus [a 9Kb] , in area cuiusdam  Candidi procuratoris, in uia Mappaliensi iuxta piscinas cum magno triumpho sepultum est.

Post multa uero curricula annorum, gloriosissimo Carolo Francis imperante, contigit, legationem Francorum ferentibus, illustres ac sapientia circumspectos legatos transitum per Africam fecisse. Hi cum Carthaginem dirutam et loca uenerabilia sanctorum martyrum reuertentes a rege Persarum Aaron, qui, excepta India, totum pene tenebat Orientem, uidissent, facile sibi conciliato principe, ac fauorem in re tali prestante, pro magno munere rogauerunt, ut ossa B. Cypriani eis ferenda permitteret. Quod ille, non magni ducens, continuo postulata concessit; utque pio imperatori, cuius gratiam omnium qui in toto terrarum orbe erant regum ac principum amicitie  preponeret, ipsi ea ferrent, libenter assensit. Cumque uenerabiles legati ingentia dona, martyrum scilicet reliquias ferentes  reuerterentur, prosperis usi uelis, tandem peruenerunt Arelaten. Ubi sacra martyrum membra signata interim relinquentes, legationem suam glorioso imperatori renuntiare festinarunt, et, ut animum regis amplius sibi de legatione strenue perfecta conciliarent, inter alia de sanctorum reliquiis ab Africa deportatis eius animos attollunt. Unde ille plurimum letus, eas tam diu apud Arelaten digna ueneratione reseruari iussit, donec  ipse magno aliquo opere in regno suo templum conderet, ubi tam pretiosum pignus ingenti cultu et ornatu reponeret. Sed, emergentibus causis, dum opus tardius construitur, occasionem nactus Leidradus,  uenerabilis Lugdunensis episcopus, gloriosum imperatorem rogauit, ad ciuitatem suam deferre beata ossa martyrum ei liceret. Annuit imperator. Sed et isdem ocius uotum suum pius perficit: cum honore infra ciuitatem Lugduni deportata sunt, ibique in maiori ecclesia beati Ioannis Baptiste ac sancti martyris Stephani aliquanto tempore custodita: et ad defensionem ciuium, Deo id misericorditer operante, et imperatore iam uotum suum de edificatione templi in longe alia transferente, sanctus episcopus beatissimas reliquias gloriosorum martyrum in predicta ecclesia post uenerabile et sacrum altare decentissima sepultura recondidit, ac posteris ciuibus suis profuturas honorabiliter commendauit.

Sed post, interposito tempore, regnante glorioso  rege Carolo Ludouici imperatoris filio, iterum reliquie B. Cypriani ad monasterium nouum, quod idem rex augusto opere construxit, in compendio palatio suo, eo iubente, translate sunt.

Referuntur autem cum beato Cypriano passi, Crescentianus, uictor, Rosula et Generalis.

Eodem die, Exaltatio sancte crucis, que ab Helena Constantini matre inuenta, ita per medium est secta, ut et crux Constantinopolim sit portata, et crux Hierosolymis thecis argenteis sit reseruata. Multorum itaque annorum labente curriculo, Phoca Romanis imperante, Perse aduersus rempublicam, Chosdre rege, grauissima bella gerentes, multas Romanorum prouincias, et ipsam Hierosolymam inuadunt. Et destruentes ecclesias, sancta quoque loca  profanantes, inter ornamenta sacra, que abstulerunt etiam uexillum Dominice crucis abducunt. Fecerat namque Chosdre rex eorum turrim argenteam, in qua interlucentibus gemmis thronum exstruxerat aureum, ibique solis quadrigam et lune uel stellarum imaginem collocauerat, atque per occultas fistulas aque meatus adduxerat, ut quasi Deus pluuiam desuper uideretur infundere. Et dum subterraneo specu equis in circuitu trahentibus, circumacta turris fabricata moueri uidebatur, quasi quodam modo rugitum tonitrui, iuxta possibilitatem artificis, mentiebatur. In hoc itaque loco sedem sibi parauerat, atque iuxta eam, quasi collega Dei sibi crucem Dominicam posuit, filioque suo regno tradito, ipse in fano huiuscemodi residebat. Mortuo uero Phoca, Heraclius  imperator creatur, uir strenuus et armis exercitatus. Qui aduersus Persas bellum aggressus, occiso Chosdre, quem in turre iam dicta sedentem inuenit, Persas in deditionem recepit, lignumque gloriosissime  crucis exinde repedans secum tulit, et Hierosolymam, unde sublatum fuerat, cum magna ueneratione restituit. Et renouante Deo antiqua miracula, inter alia mira que tunc celitus ostensa fuerunt, die eodem mortuus unus recepit uitam, paralytici quatuor sanati sunt, leprosi decem mundati, ceci quindecim illuminati, plurimi quoque a demonio erepti, multique a uariis infirmitatibus liberati. Offerens igitur imperator ecclesiis Dei multa donaria, ex regiis sumptibus eas reparari fecit. Simul et decreto statuit omnibus episcopis id assentientibus, ut dies relationis et exaltationis sancte ac uenerabilis Dominice crucis, in omni imperio suo ab omnibus fidelibus populis per singulos annos solemniter ageretur. Sed et procurrentibus annis, Leone Romanis imperante,  apud urbem Romam Sergius in sacrario B. Petri apostoli capsam argenteam in angulo obscurissimo diutissime iacuerat, et in ea crucem diuersis ac pretiosis lapidibus adornatam, Domino reuelante, reperit. De qua tractis quatuor petalis quibus gemme incluse erant, mire magnitudinis portionem ligni salutiferi Dominice crucis interius repositam inspexit. Que ex tempore illo omnibus annis in basilica Saluatoris, que appellatur Constantiniana, die exaltationis eius, ab omni osculatur et adoratur populo.



F. XuII KAL. OCTOBRIS. 

[a 1Kb] Natale sancti Nicomedis martyris. Quem Flaccus comes, cum ad eum perlatum fuisset, quod corpus  sancte uirginis Felicule, quam ipse pro Christo punierat, sepelisset, fecit teneri, et duci ad sacrificandum. Qui cum diceret: Ego non sacrifico, nisi Deo omnipotenti, qui regnat in celis: non his excisis lapidibus, qui in templis quasi in carceribus clausi custodiuntur, plumbatis diutissime cesus, migrauit ad Dominum. Corpus eius in Tiberim precipitatum est. Quod a clerico ipsius nomine et opere Iusto collectum, perductumque ad horticellum suum, sepultum est iuxta muros uia Numentana.

[b 1Kb] Eodem die, in territorio Cabilonensium, castro Trenortio, natale sancti ualeriani martyris, qui unus fuit ex numero sanctorum quinquaginta qui temporibus Antonini ueri Lugduni in carcerem trusi fuerant, quique cum B. Marcello, patefactis custodie,  qua detinebatur, diuinitus claustris, aufugit. Cumque ad prefatum castrum peruenisset, et Domini Iesu Christi nomen predicans, plurimos ipso inspirante, ad eius fidem conuertisset, reuertenti ab urbe Cabilonensium, ubi Priscus B. Marcellum martyrem necauerat pro Christi nomine, Presidi Prisco delatus est. Quem ille suis faciens conspectibus presentari, primum minis et terroribus frangere conatus est; deinde suspensum, et graui ungularum laceratione cruciatum, cum in Christi confessione uideret immobilem, ac leto animo in eius laudibus permanentem, protinus in eo loco, ubi nunc sacrum ipsius  corpus debita ueneratione excolitur, gladio animaduerti fecit.

Eodem die, depositio beatissimi Apri Tullensis episcopi et confessoris.



G. XuI KAL. OCTOBRIS. 

Natale sancte Euphemie uirginis: que martyrizata est sub Diocletiano imperatore, proconsule autem Prisco in ciuitate Chalcedona. Que, deferente iniquissimo Apelliano, cum aliis quadraginta nouem, tradita est proconsuli Priseo. Cui Priscus dixit: Honora teipsam et generis tui dignitatem ne amittas, et immola deo Marti. Beata Euphemia eius iniquam suasionem contemnens, pectus suum signaculo crucis muniens, imperterrita stetit. Priscus iratus, ut eam  superare posset, post tormenta et carceres, etiam uerbera et argumenta rotarum, ignes et pondera lapidum angularium, bestias et plagas uirgarum, secures et sartagines igneas ei adhibuit; ad ultimum in theatrum duci et leones ac bestias ei laxari iussit. Tunc beata uirgo fundens orationem ad Dominum, dixit: Tu, Domine, notus omnibus, qui te inuocant fide pura et integra, suscipe animam ancille tue. Et sicut suscepisti sacrificium patris nostri Abrahe, ita suscipere digneris sacrificium humilitatis mee, quod tibi ob confessionem laudis tue immolatur. Tunc una solummodo de bestiis accurrens, morsum sancto corpori eius infixit, et immaculatum spiritum uirgo Domino reddidit. ueniens autem mater eius Theodora, et Philosophron pater eius, curatum  corpus ipsius sepelierunt, quasi mille passus a ciuitate Chalcedona. Completum est autem martyrium eius, decimo sexto die mensis Septembris.

Eodem die, Rome, natalis sanctorum Lucie et Geminiani, imperatore Diocletiano, iudicibus Apofrasio et Megasio. Manserat autem beata Lucia in uiduitate annos triginta sex. Totius autem uite eius fuerunt anni septuaginta quinque. Que accusata a filio suo Euprepio, quod Christiana esset, iussit eam Diocletianus imperator sibi adduci, et dixit ei: Audio quia reum illum crucifixum confiteris, et deos nostros derides. Nunc ergo si parata es uiuere, parati sunt dii omnipotentes, ut eis offeras thura, ut possint tibi esse propitii, et uiuas. Sancta Lucia respondit: Nec sibi sunt propitii, nec cultoribus suis;  nam mihi propitiabitur Dominus meus iehsu Christus pro cuius amore parata sum ignem, uincula, et quas uolueris penas sufferre. Audiens Diocletianus constantiam fidei eius, iussit eam trahi ad carcerem, ubi consolationem diuinam promeruit. Reducta autem iterum ante Diocletianum sedentem pro tribunali, extensa est gloriosa femina, et fustibus diutissime uerberata. Et ecce terremotus subito factus est, et templum Iouis ita subrutum, ut nec lapis super lapidem edificii remanserit. Diocletianus autem ollam eream adduci fecit, eamque pice et plumbo iussit impleri, et in circuitu ligna aggregari, et succendi,  sanctamque Luciam infra ollam demergi: ubi sancta Dei psallens, triduo uixit. Mittens uero Diocletianus, qui renuntiaret ei si tota iam in cineres esset resoluta, is qui missus fuerat, intimauit rediens imperatori, quod absque ulla lesione sana uiueret. Tunc impius, tanto miraculo nullo modo ad credendum Christo incitatus, iussit ut onerata ferro et plumbo per ciuitatis plateas duceretur. Peruenit autem ante domum hominis prepotentis, nomine Geminiani, in cuius domo demonum innumera simulacra erant. Dumque sancta Lucia domum ipsam pertransisset, subito columba alba uelut nix descendit de celo, et super caput Geminiani tertio figurans crucem resedit; Geminianus respiciens, uidit sibi patere celum, et statim arripiens cursum peruenit  ad locum ubi iam sancta Dei torquebatur. Et prosternens se pedibus eius, cepit narrare quod uiderat, et baptismi lauacrum expetere. Reducta est igitur beata Lucia in carcerem. Erat uero quidam sacerdos Protasius nomine, cui nocte apparens angelus Domini, monuit ut iret ad carcerem, et Geminianum, qui fontem salutis requirebat, baptizaret. Qui cum euigilasset, festinus abiit, et beatum uirum aqua salutari lauit. Post diem tertium exhibita est S. Lucia Diocletiano, et cum ipsa Geminianus, de quo iam imperator audierat. Quos ille penis grauissime afflictos, diuque tortos, tradidit cuidam peruersissimo iudici, ut quod deerat penarum, ipse suppleret. Qui primo iussit ceruices eorum fustibus contundi, et mox terremotu facto, camera domus iudiciarie cecidit,  et iudicem impium oppressit. Deinde sancti martyres exhibiti sunt Apofrasio, sub quo et septuaginta quinque martyrium impleuere, qui uisis miraculis, que circa sanctos suos Dominus operabatur, crediderant. Hic iudex impiissimus, post sanctorum horum martyrum necem, a diabolo equum eius incitante, de Lapideo ponte precipitatus in flumen est. Corpus eius postea nullo loco repertum. Deinde beata Lucia et sanctus Geminianus, a Megasio uiro consulari arctati, post laudabilem uictoriam martyrii gladio animaduersi sunt sub die sexto decimo Kalend. Octobris. Quorum corpora rapuit quedam mulier Christiana, nomine Maxima, et, ut decuit, martyres sepeliuit.



A. Xu KAL. OCTOBRIS. 


[a 1Kb] In Britanniis, sanctorum Socratis et Stephani.

Niuiduno, natalis sanctorum martyrum ualeriani, Macrini, et Cordiani.

Item Rome uia Tiburtina, ad sanctum Laurentium, natale B. Iustini presbyteri, quem beatus Sixtus ordinauit. Ad quem beatus Laurentius in uico Patricii in crypta Nepotiana nocte uenit, ut thesauros sibi a sancto Sixto commendatos pauperibus erogaret. Cui  et dixit: Comple uotum meum, ut lauentur pedes sanctorum et uestri per manus meas. B. Iustinus respondit: Hoc Dominicum preceptum est; fiat uoluntas Domini nostri Iesu Christi. Et posita pelue, misit aquam, et lauit omnium uirorum pedes. ueniens autem ad beatum Iustinum cepit primo osculari pedes eius et lauare. Et ubi lauit omnium pedes commendauit se beato Iustino. Hic eiusdem martyris corpus honorifice sepeliuit in predio Cyriace uidue. Quam idem martyr facto signo Christi, et posito super caput eius linteo, de quo exterserat sanctorum pedes, ab infirmitatibus capitis sanauit. Hic sanctum Hippolytum et Concordiam, Ireneum, Abendium, Cyrillam filiam Decii Cesaris, martyres, et alios plurimos sepulturis condiuit. Et persecutione  Decii, Galli et uolusiani, confessionis gloria insignissimus fuit.

Rome in Crypta arenaria, sanctorum martyrum Narcissi et Crescensionis.

[b 1Kb] Tungrensi diecesi, in Leodio [ms., Leogio], uilla publica, natalis S. Lamberti episcopi. Qui dum regiam domum zelo religionis accensus increpasset, cum rediens orationi incumberet, ab iniquissimis uiris de palatio regio missis, improuise conclusus intra domum ecclesie, occiditur. Cuius sepulcrum creberrimis miraculis illustratur, ac mors eius nichilominus pretiosa in conspectu Domini commendatur.



B. XIu KAL. OCTOBRIS. 

[c 1Kb] Natalis S. Methodii, Olympi Lycie, et postea  Tyri episcopi, qui sub Diocletiano in Chalcide Grecie martyrio coronatus est.

uienne, natale sancti Ferreoli. Qui persecutionis tempore, cum esset tribunitie potestatis, iussu impiissimi presidis tentus, primo crudelissime uerberatus, dein graui catenarum onustus pondere, in teterrimum carcerem trusus est. Unde solutis Dei nutu uinculis, et ianuis patefactis carceris, aggerem publicum ingressus, usque ad Iarem fluuium peruenit. Ubi denuo tentus, uinctis post tergum manibus, ad territorium usque Briuatense perductus est, atque ibi martyrii palmam capitis obtruncatione percepit. Corpus eius cum capite beati Iuliani ad urbem uiennensium relatum est, et condigno cultu in basilica conditum, quam Castulus, uir precipui nominis  de primoribus urbis uiennensis: adhuc catechumenus, in honore eiusdem martyris condiderat, tanto opere, quanta et fide, in ripa ulteriore Rhodani [d 1Kb] .



C. XIII KAL. OCTOBRIS. 

[e 1Kb] In Neapoli Campanie, natale sanctorum Ianuarii, Beneuentane ciuitatis episcopi, cum Sosio diacono Mesenate ciuitatis, et diacono suo Festo, et lectore suo Desiderio. Qui post uincula et carceres capite  cesi sunt in ciuitate Puteolana, sub Diocletiano principe, iudice Dracontio. Qui cum ducerentur ad mortem, uiderunt inter alios Proculum, Puteolane ciuitatis diaconum, et duos laicos Eutychem et Acutum, et interrogauerunt quare iusti iuberentur occidi. Quos iudex ut uidit Christianos iussit decollari cum illis. Sic omnes septem pariter sunt decollati. Tulerunt autem corpora Christiani. Neapolitani Ianuarium posuerunt iuxta ciuitatem in basilica: Mesenates, Sosium eque in basilica; Puteolani, Proculum, Eutychem et Acutum, iuxta basilicam sancti Stephani; Festum uero et Desiderium Beneuentani collegerunt.

[a 1Kb] Eodem die in Palestina, natalis sanctorum martyrum Pelei et Nili episcoporum, qui persecutione  Diocletiani, cum plurimis clericis, pro Christo igni consumpti sunt.

Apud Nuceriam, natalis sanctorum martyrum Felicis et Constantie, qui sub Nerone passi sunt.

In territorio Linguonice ciuitatis, sancti Sigonis presbyteri.



D. XII KAL. OCTOBRIS. 

In Cyzico, natale sanctorum Fauste uirginis, et Euilasii sub Maximiano imperatore. Quam idem Euilasius, cum esset primus palatii, iussit decaluari et radi ad turpitudinem, dein suspendi ac torqueri. Quo tempore coruscatio de celis multos ministrorum percussit. Dein iussit loculos afferri, et eam immissam ac fixam quasi lignum secari mediam.  Sed non eam carnifices serris suis ledere ualebant. Que inter stupens Euilasius Christo credere cepit. Et hoc ubi imperatori nuntiatum est, misit prefectum, qui eum suspensum fortiter torqueret. Qui etiam iussit Faustam nudam, et sine mauorte educi de carcere, et ei caput terebrari, ac clauis infigi. Cui postmodum non solum caput et facies, sed pectus ac totum corpus, usque ad tibias clauis impletum est. Post hoc, sartaginem iussit igniri, sed hec, illa psallente, refriguit. Hec interueniens uox de celo, uocauit eos, et sic tradiderunt spiritum. Erat autem Fausta annorum uiginti trium; Euilasius octoginta.



E. XI KAL. OCTOBRIS. 

 [b 1Kb] Natalis sancti Matthei apostoli et euangeliste.

Eodem die, passio S. Alexandri episcopi, sub Antonino imperatore.



F. X KAL. OCTOBRIS. 

In Galliis, ciuitate Seduno, loco Agauno, natale sanctorum martyrum Thebeorum, Mauritii, Exuberii, Candidi, uictoris, Innocentii, uitalis cum sociis suis, qui sub Maximiano passi pro Christo, gloriosissime coronati sunt. Ut igitur beatissime passionis eorum causa breuiter loquamur, sub Maximiano, qui Romane Reipublice cum Diocletiano collega imperium tenuit, per diuersas fere prouincias laniati sunt atque  interfecti martyrum populi. Idem namque Maximianus erga Dominum celi profanus impietatem suam ad exstinguendum Christianitatis nomen armauerat. Si qui tunc ueri Dei cultum profiteri audebant, sparsis usquequaque militum turbis, uel ad supplicia, uel ad necem rapiebantur. Erat eodem tempore in exercitu legio militum, qui Thebei appellabantur. Legio autem uocabatur, que tunc sex millia ac sexcentos uiros in armis habebat. Hi in auxilium Maximiano ab Orientalibus partibus accersiti uenerant. uiri in rebus bellicis strenui, uirtute nobiles, sed fide nobiliores; erga imperatorem fortitudine, erga Christum deuotione certabant. Itaque cum hi, sicut et ceteri milites, ad dilaniandam Christianorum multitudinem destinarentur, soli crudelitatis  ministerium detrectare ausi sunt, atque huiusmodi preceptis se obtemperaturos negant. Maximianus non longe aberat: nam se circa Octodorum itinere fessus tenebat. Igitur, cognito Thebeorum responso, precipiti ira feruidus, ob neglecta imperia decimum quemque ex eadem legione gladio feriri iubet, quo facilius ceteri, rebus certis territi, metu cederent. Redintegratis mandatis, edicit ut reliqui in persecutionem Christianorum cogantur. Ubi uero ad Thebeos denuntiatio iterata peruenit, cognitumque ab eis est iniungi sibi rursus exsecutiones profanas, uociferatio passim ac tumultus in castris exoritur, affirmantium nunquam se ulli in hec tam sacrilega ministeria cessuros. His deinde compertis, Maximianus, omni bellua  cruentior, rursus ad ingenii seuitiam redit, atque imperat ut iterum decimus eorum neci detur; ceteri nichilominus ad hec que spernerent compellerentur. Quibus iussis denuo in castris perlatis, segregatus est atque percussus qui decimus sorte obuenerat. Reliqua uero se militum multitudo mutuo sermone instigabat, ut in tam preclaro ordine persisteret. Incitamentum tamen maximum fidei penes S. Mauritium fuit primicerium legionis eius, qui cum Exuperio  campiductore, et Candido senatore militum, accedebat exhortando singulos et monendo, fidelium commilitonum etiam martyrum exempla ingerens. His itaque primoribus suis atque auctoribus animati beatissimi uiri, Maximiano, adhuc insania estuanti, mandata  mittunt sicut pia, ita et fortia: Milites, inquiunt, sumus, imperator, tui; sed tamen serui, quod libere confitemur, Dei; tibi militiam debemus, illi innocentiam. A te stipendium laboris accipimus, ab illo uite exordium sumpsimus. Sequi imperatorem in hoc nequaquam possumus, ut auctorem negemus Deum; utique auctorem nostrum Dominum ac auctorem, uelis nolis, tuum. Si non ad tam funesta compellimur, ut hunc offendamus, tibi, ut fecimus hactenus, adhuc parebimus; sin aliter ipsi parebimus potius quam tibi. Offerimus nostras in quemlibet hostem manus, quas sanguine innocentium cruentare nefas ducimus. Dextere ipse pugnare  aduersus impios et inimicos sciunt, laniare pios et ciues nesciunt. Meminimus nos pro ciuibus potius quam aduersus ciues arma sumpsisse. Pugnauimus semper pro iustitia, pro pietate, pro innocentium salute: hec fuerunt hactenus pretia periculorum. Pugnauimus pro fide; quam quoquo pacto conseruemus tibi, si hanc Deo nostro non exhibemus? Iurauimus primum in sacramenta diuina, iurauimus inde sacramenta regia. Nihil nobis de secundis, credas, necesse est, si prima perrumpimus. Christianos ad penam per nos requiri iubes, iam tibi ex hoc alii requirendi non sunt. Habes nos hic confitentes Deum Patrem auctorem omnium, et Filium eius Iesum Christum Dominum credimus. uidemus laborum periculorumque nostrorum socios, nobis quoque eorum  sanguine aspersis, trucidari ferro, et sanctissimorum commilitonum mortes, et fratrum funera non fleuimus, non doluimus, sed potius laudauimus, et gaudio prosecuti sumus quia digni habiti essent pati pro Domino Deo eorum. Non nos uel hec ultime uite necessitas in rebellionem cogit. Non nos aduersum te, imperator, armauit ipsa saltem, que fortissima est in periculis, desperatio. Tenemus ecce arma, et non resistimus; quia mori quam occidere malumus, et innocentes interire quam noxii uiuere preoptamus. Si quid in nos ultra statueris, si quid adhuc iusseris, si quid admoueris, ignem, tormenta, ferrum subire parati sumus. Christianos nos fatemur: persequi Christianos non possumus. Cum hec talia Maximianus audisset, obstinatosque in fide Christi cerneret animos  uirorum, desperans gloriosam eorum constantiam posse reuocare, una sententia interfici omnes decreuit, et rem confici, circumfusis militum agminibus, iubet. Qui cum missi ad beatissimam legionem uenissent, stringunt in sanctos impium ferrum mori non recusantes uite amore. Cedebantur itaque passim gladiis, non reclamantes saltem aut repugnantes, sed et, depositis armis, ceruices persecutoribus prebentes, et iugulum persecutoribus uel intectum corpus offerentes. uictor autem martyr nec legionis eiusdem fuit, nec miles, sed emerite iam militie ueteranus. Hic cum iter agens subito incidisset in hos qui passim epulabantur leti martyrum spoliis, atque ab his ad conuescendum inuitatus, prolatam ab exsultantibus per ordinem causam  cognoscens, detestatur conuiuas, detestatusque conuiuium refugiebat; requirentibusque ne et ipse forsitan Christianus esset, Christianum se, et semper futurum esse respondit. Ac statim ab irruentibus interfectus, ceteris martyribus sicut morte, etiam honore coniunctus est. Quid deinde circa Maximianum tyrannum sit consecutum, breui colligere placuit. Cum, dispositis insidiis, genero suo Constantino mortem moliretur, deprehenso dolo, apud Massiliam captus est. Nec multo post strangulatus, teterrimoque supplicio affectus, impiam uitam digna morte finiuit. At uero beatissimorum martyrum corpora post multos passionis annos sancto Theodoro episcopo reuelantur, et in eorum honorem basilica  honeste componitur. Sed et per longum temporis tractum beati Innocentii martyris membra Rhodanus reuelauit. Que non ideo a sinu terre protulit ut in gurgitis sui procella demergeret, sed ut ceteris martyribus sepultura uenerabiliter sociaretur.



G. IX KAL. OCTOBRIS. 

Natale sancti Sosii diaconi Mesenate ciuitatis in Campania. Qui cum esset annorum triginta, martyrium cum beato Ianuario Beneuenti episcopo, capitis decollatione suscepit, tempore Diocletiani imperatoris. Is, cum tempore quodam Euangelium legeret in ecclesia Mesenate ciuitatis, presente episcopo Ianuario , uidit subito idem episcopus de capite eius flammam exsurgere, quam nemo alius uidit: pronuntiauit eum martyrem futurum. Et post non multos dies diaconus tentus, et in carcerem missus est. Ad quem uisitandum cum uenisset episcopus cum diacono Festo, et lectore suo Desiderio, et ipse cum eis simul tentus, ac pariter omnes cum aliis tribus occisi sunt.

Eodem die natale sancte Thecle uirginis, apud Seleuciam quiescentis: que de ciuitate Iconio a beato Paulo apostolo instructa est. Quam mater eius cernens Christianam, et nuptum repudiare, malentem Christo sponso adherere quam corruptioni carnis subiacere, pergens ad iudicem, accusauit uirginem filiam suam esse Christianam, dicens uiuam  eam, ut cetere mulieres terrerentur, debere ardere. Quam sibi cum iussisset iudex adduci, et propositum castitatis eius perdidicisset, rogum fecit parari, ut illam incenderet. Rapta igitur ab apparitoribus ut in focum iactaretur, sponte pyram ascendit, et signo crucis facto, uirili animo inter medias flammas stetit, subitoque facta inundatione pluuiarum, ignis exstinctus est, et beata uirgo illesa uirtute superna eripitur. Iterum cum ieiuniis, uigiliis et orationibus uacaret, a quodam uiro potente comprehensa, perducta est ad presidem, quod se Christianam diceret. Quam idem proconsul interrogans si uere esset quod accusabatur, respondit omnino Christianam se esse. Quam continuo preses ad bestias damnauit. Interim tamen quo subrigeretur, commendatur cuidam  nobili femine, que propinqua Cesaris erat, nomine Triphena. Sequenti die producte sunt bestie de caueis; sistitur beata Thecla in arenis mediis, stupente populo, quod eam bestie minime tangerent. Reducitur beata Thecla ad domum Triphene, ut in crastinum iterum feris obiiceretur. Quam ministri cum de domo repeterent, Triphena doloris plena sequitur eam usque ad spectaculum, ubi clamor uulgi et tumultus erat immensus beatam Theclam spectantium. Nudata uero beata uirgine, dimittuntur ei leones pariter et ursi. Sed nulla ferarum eam ledere presumpsit. Deinde in fossam aqua plenam, ubi serpentes adunati et collecti fuerant, a furentibus populis cum urgeretur, signo crucis munita insiluit;  sed nec ab eis ullo pacto lesa. Iterum atrociores bestie parantur, sed ullo modo tangere eam non sunt permisse. uerum nec adhuc sibi crudelitas modum ponit. Alligatur duobus tauris ferocissimis, ferro candente stimulatis, ut eam discerperent. Qui, funibus diruptis, uagabundi huc illucque discurrunt, ac martyrem nullius mali passam relinquunt. Accersitam denique proconsul eam requirit, que aut unde esset, quia nulla bestiarum eam ledere potuisset. B. Thecla respondit: Dei uiui tantum sum ancilla. Territus autem proconsul, quod tante uirtutis esset, induens eam uestibus, edixit sententiam: Theclam, inquit, pietatis ac Dei cultricem relaxo. Dimissa uero, reuersa est in domum Triphene, ubi requieuit paucis diebus, docens Triphenam et domum  eius in fide Domini nostri Iesu Christi. Inde egressa, uenit Seleuciam, ibique exemplo et conuersatione uite atque etiam doctrina plurimos erudiens, post mula certamina duplicis corone, uirginitatis et martyrii, requieuit in pace.



A. uIII KAL. OCTOBRIS. 

Conceptio S. Ioannis baptiste Domini.

Et in Augustoduno, natalis S. Andochii, presbyteri, Thyrsi diaconi, et Felicis. Qui a sancto Polycarpo episcopo ab Oriente directi ad docendam Galliam, sub Aureliano principe sunt gloriosissime coronati. Siquidem flagellis cesi, in ultimo, toto die inuersis manibus suspensi, et in ignem missi, sed non combusti, tandem uectibus colla feriuntur, atque  ita martyrium suum gloriosissime compleuerunt, octauo Kalendas Octobris.



B. uII KAL. OCTOBRIS. 

[a 1Kb] Natalis B. Cleophe, cui Dominus post resurrectionem in uia apparuit.

Lugduni, sancti Lupi episcopi ex anachoreta.



C. uI KAL. OCTOBRIS. 

Natale sanctorum martyrum Cypriani episcopi et Iustine: qui passi sunt sub Diocletiano imperatore, iudice Eutolmio. Iustine pater erat Dusius apud ciuitatem Antiochiam. Qui uiam religionis a diacono nomine Prohelio audientes, baptizati sunt a sancto  episcopo Optato. uirgo autem Iustina, Domino seruiens, frequentabat ecclesiam. Hanc Agladius scholasticus uidens, exarsit ob amorem eius. Et cum nullo modo posset pertingere ad illam, rogauit Cyprianum magum, promisitque ei duo talenta auri, si uirginem Iustinam in amorem eius excitare posset. Cyprianus autem magus, uocatis demonibus, cepit agere ut uirginem Christi ei adducerent. Qui semel, bis et tertio uenientes ad beatam Iustinam, nichil apud illam suis deceptionibus ualuerunt; sed, signo crucis repulsi, uicti recesserunt. Cyprianus uero cum illorum uirtutem aduersus uirginem haud quaquam ualuisse uideret, dicit ad diabolum: Dic  mihi, quemadmodum uicti estis a uirgine Iustina? Cui diabolus: Dicere tibi non possumus, nisi prius iures mihi. Cumque Cyprianus illi iurasset, ait diabolus: uidi signum Crucifixi, et extimui. Cyprianus dixit: Ergo. Crucifixus maior te est? Dicit ei diabolus: Etiam, maior enim est omnium. Quod audiens Cyprianus, contemnens uirtutem diaboli, et currens uenit ad episcopum Anthimum, ceciditque ad pedes eius, rogans ut doceret eum, et baptismo Christi consignaret. Beatus autem episcopus, gratias agens Deo, catechizauit eum. Et reuertens Cyprianus in domum suam, omnia idola confregit. Tunc rediens ad ecclesiam, diligenter salutis uerbum auscultare cepit. Hora deinde residens, qua catechumeni foras mittebantur ecclesiam, monitus est a diacono ut  cum reliquis catechumenis egrederetur. Conuersus uero ad diaconum, dicit ei: Seruus factus sum Christi, et foras me mittis? Dicit ei diaconus: Factus es perfectus seruus Dei? Cyprianus dixit: uiuit mihi Christus qui demones confudit, et mihi misertus est, quia non exeo hinc nisi perfectus fuero seruus Christi. Diaconus uero Anthimo episcopo hec renuntiauit; qui secundum ordinem instructum baptizauit eum, et non multo post etiam diaconum ordinauit. Qui doctrina et moribus, plusquam dici possit, excrescens miraculorum gratia preclarissime floruit. uerum, non multo interiecto tempore, factus est episcopus, sanctamque Iustinam matrem uirginum constituit. Quorum uirtutem non ferens diabolus, per satellites suos apud Eutolmium comitem  Orientis egit ut comprehenderetur Cyprianus episcopus, et uirgo Christi Iustina. Cuius ante conspectum uinculis ligati, cum fuissent adducti, comes dixit ad beatum Cyprianum: Tu es Cyprianus doctor Christianorum, qui per maleficia multos errare fecisti? Beatus Cyprianus dixit: Aliquando in perditione demonum positus, multos luxuriosos feci: sed saluauit me Deus per uirginem Iustinam, dum eam per demonia tentare uellem, que illa fide Christi armata per omnia contempsit. Comes iniquus iussit sanctum episcopum post hec suspendi, et exungulari; beatam uero Iustinam post alapas, crudis neruis immaniter cedi; deinde sanctum episcopum in carcere recludi, et sanctam uirginem in domo cuiusdam matrone custodiri. Qui post aliquot dies in sui  presentiam reductos, in sartagine ferrea iussit torreri, picem, adipem et ceram desuper ministris infundentibus. Et cum ibi laudem omnipotenti Deo dicerent, Athanasius sacerdos idolorum postulauit comitem, dicens: Iubeat claritas tua, et in nomine deorum uincam uirtutem Christianorum. Et cum appropinquasset ad sartaginem, erupit flamma et consumpsit illum. Comes, acceptis tot miraculis, que Christus in seruis suis operabatur, scripsit imperatori quid super eis iuberet. Qui rescripsit ut dirigerentur Nicomediam, et ibi gladio ferirentur. Perducti igitur ad locum sunt decollationis, et uidit eos quidam Christianus Theognitus [Theognidus], et accurrens  osculatus est Cyprianum. Quod cernens Seruius cognatus regis, iratus egit ut cum sanctis Cypriano et Iustina Theognitus decollaretur. Et iacuerunt corpora sanctorum proiecta feris sex diebus insepulta. Quidam autem naute Christiani nocte rapuerunt ea, et nauigantes deportauerunt ad urbem Romam. Et matrona uenerabilis Rufina, reuerenter excipiens illa, sepeliuit in predio suo. Passi sunt autem sexto Kalendas Octobris.



D. u KAL. OCTOBRIS. 

[a 1Kb] Apud Aegeam ciuitatem, natale sanctorum martyrum Cosme et Damiani, persecutione Diocletiani, sub preside Lysia. Hi uenerabili matre geniti, sacris  litteris eruditi, professione artis medici, uirtutibus erant clarissimi. Horum religionem audiens preses Lysias, misit apparitores, qui eos adducerent. Quos aspiciens interrogauit ex qua prouincia, aut que essent eorum nomina. Beatus Cosmas et Damianus responderunt ei: Ex Arabia sumus. Nomina nostra Cosmas et Damianus; Christiani sumus; sunt nobis et alii fratres, Anthimus, Leontius, Eutropius. Quos, misso officio, iussit sibi preses illico presentari, et cepit agere ut sacrificarent. Et cum nulla ratione fundatos animos eorum supra petram Christum mouere posset, manibus et pedibus uinctos iussit eos fortiter torqueri, deinde sicut erant concatenati in mare mergi. Quibus statim angelus Domini affuit, et diruptis uinculis, e pelago liberauit. Hoc uidentes  milites renuntiauerunt presidi. Ille mox, eis ad se reductis: Docete, inquit, me maleficia uestra, et ego sequor uos, communicans operibus uestris. Sancti uero responderunt: Christiani sumus, maleficia nescimus, et in Christi nomine maleficiorum uirtutem contemnimus. Recepti sunt, iubente preside, in carcerem. Et sequenti die proconsul, sedens pro tribunali, fecit copiosum ignem parari, et beatos martyres de carcere productos in medio iactari. Sed, orantibus sanctis, ignis uirtutem suam amisit. Superatus preses, et que circa martyres Dei prouenerant magicis artibus designans, suspendi ac torqueri eos iterum iubet. Sed cum grato et hilari uultu superiores tormentis persisterent, paratis crucibus, impius proconsul gloriosos martyres suspendi atque  extendi, ac lapidibus in cruce leuatos persequi iubet. Sed cum ictus lapidum in iacientes retorquerentur, preses, furore succensus, sagittis eos aggredi iussit, ut saltem leuiori uolatu ferrum eis infigeretur. uerum cum nec in aliquo sanctos lesissent, plurimi mittentium ac circumstantium uulneribus earum defecerunt. Cernens itaque preses malitiam suam uirtute diuina superari, gladio animaduerti illos iubet. Martyrizati autem sunt beati Cosmas et Damianus, Anthimus, Leontius, et Eutropius, XXuII die mensis Septembris. Quorum corpora religiosi uiri sepelierunt in loco uenerabili, non longe a ciuitate Aegea. Duorum autem fratrum Cosme et Damiani memoriam  Roma etiam, templo preclaro opere nomini eorum edificato, solemniter agit.



E. Iu KAL. OCTOBRIS. 

In Hispaniis, ciuitate Corduba, natale sanctorum Fausti, Ianuarii et Martialis: qui primo equulei pena cruciati, deinde rasis superciliis et auribus ac naribus precisis, dentibus quoque superioribus euulsis deturpati, ad ultimum ignis passione martyrium consummauerunt.



F. III KAL. OCTOBRIS. 

In monte Gargano, uenerabilis memoria beati archangeli Michelis, ubi ipsius consecrata nomini habetur  ecclesia, uili facta schemate, sed celesti predita uirtute. uertice siquidem montis excelsi posita, de corpore eiusdem saxi, spelunce instar precauato, ostenditur. Est autem locus in Campanie finibus ubi inter sinum Adriaticum et montem Garganum ciuitas. [b 1Kb] Sipontus posita est, qui a menibus ciuitatis a duodecim millibus preerectus, in cacumine suo supremo hanc toto orbe uenerandam gestat ecclesiam. Que hoc modo mortalibus cognita est. Quidam uir prediues, nomine Garganus, qui ex aduentu suo monti uocabulum indidit, infinita pecorum multitudine pollebat. Contigit autem taurum armenti gregis consortia spernentem, singularem incedere solitum, et ad extremum redeunte pecore domum non reuerti. Quem dominus per deuia queque requirens inuenit  tandem in uertice montis foribus cuiusdam assistere spelunce, quem cum sagitta appetiisset, illa uelut flamine uenti retorta, eum a quo iactata est mox reuersa percussit. Turbati ciues et stupefacti, qualiter res fuerit effecta  consulunt episcopum, quid facto opus sit. Qui, indicto ieiunio triduano, a Deo monuit esse querendum. Quo peracto, sanctus Michel angelus apparuit episcopo per uisionem, dicens: Ego sum Michel archangelus qui in conspectu Dei semper assisto; ipsius loci esse me custodem, atque omnium que ibi geruntur inspectorem hoc uolui indicio probare. His reuelatione compertis, consuetudine fecerunt ciues hic Deum precibus, sanctumque intercessorem poscere Michelem. Duas quidem ianuas  ibi cernentes, quarum Australis, que et maior erat, aliquot gradibus in Occasum uergentibus adiri poterat. Sed nec ultra cryptam intrare ausi, pre foribus quotidie orationi uacabant. Interea Neapolite Beneuentanos bello lacessere tentant. Qui antistitis sui monitis edocti, triduanum ieiunium agunt: et ecce nocte ipsa que belli precedebat diem, idem in uisione sanctus Michel apparens antistiti, preces dixit eorum exauditas, spopondit uictoriam, seque eis affuturum. Quod mox ueritas facti demonstrauit; domumque uictores reuersi, uota Domino gratiarum ad templum festinant referre, uidentque mane iuxta ianuam septentrionalem, instar posterule pusille,  quasi hominis uestigia marmori arctius impressa, agnoscuntque beatum Michelem presentie sue signum uoluisse monstrare; ubi postea culmine apposito, et altari imposito, ipsa ob signa uestigiorum Appodonia est uocata. Et postmodum collatione facta Sipontini, ad Orientem loci illius, B. Petri apostolorum principis nomine condunt ecclesiam. Iterum Romano pontifice et Sipontino episcopo de consecratione loci ipsius querentibus, ac propterea triduanum ieiunium cum ciuibus suis celebrantibus, nocte ieiunii suprema sanctus Michel episcopo Sipontino per uisionem apparens, monuit ut intrarent ecclesiam, quam ipse dicauit, et missas iuxta morem ibi agerent. Meum, inquit, erit ostendere quomodo per memetipsum locum consecrauerim. Adueniunt  mane cum oblationibus, et magna instantia precum intrant regiam Australem. Et ecce longa porticus in Aquilonem porrecta, atque illam attingens posterulam, extra quam uestigia marmori diximus impressa. Sed priusquam huc uenirent, apparet ad Orientem basilica pergrandis, qua per gradus ascenditur. Hec cum ipsa porticu sua quingentos fere homines capere uidebatur, altare uenerandum, rubroque coopertum palliolo, prope medium parietis Meridiano ostendens. Erat autem ipsa domus angulosa, non in morem operis humani parietibus erectis, sed instar spelunce preruptis, et sepius eminentibus asperata scopulis. Culmine quoque petroso diuerse altitudinis; quod hic uertice tangi, alibi manu uix possit attingi: credo, docente archangelo, Dominum  non ornatum lapidum, sed cordis querere et diligere puritatem. Nullus autem huc nocturno est tempore ausus ingredi; sed aurora transacta, matutinos ibidem cantant hymnos. Ex ipso autem saxo, quo sacra contegitur edes ad Aquilonem altaris, dulcis et nimium lucida guttatim aqua dilabitur, quam incole Stillam uocant. Ob hoc uitreum uas eiusdem receptui preparatum. Denique nonnulli post longas febrium flammas, hac hausta stilla, celeri confestim refrigerio potiuntur salutis. Innumeris quoque et aliis modis ibi et crebro sanantur egroti; et multa, angelica tantum illic potestate, geri miracula comprobatur. Sed non multo post Rome uenerabilis etiam Bonifacius pontifex ecclesiam sancti Michelis nomine constructam dedicauit, in summitate Circi  cryptatim miro opere altissime porrectam. Unde et idem locus in summitate sua continens ecclesiam, Internubes situs uocatur.



G. PRIDIE KAL. OCTOB. 

In Galliis, castro Solodoro, quod est super [Aurulam] Arulam fluuium, passio sanctorum martyrum uictoris et Ursi, ex gloriosa legione Thebeorum. Qui cum illuc furorem Maximiani tyranni declinantes secessissent, ipsius iussu tenti ab Hyrtaco exsecutore, primo diris suppliciis excruciati; sed celesti super eos lumine coruscante, ruentibus in terram  ministris erepti, deinde in ignem missi sunt. ueniente autem mox pluuia uehementi, exstincta pyra in nullo penitus lesi, nouissime gladio consummati sunt. E quibus sanctus uictor ad urbem [a 1Kb] Ianauensium translatus, miraculorum gloria et ueneratione fidelium celebratur.

Item apud Bethlehem Iude, depositio sancti Hieronymi presbyteri. Hic natus in oppido Stridonis, quod Dalmatie quondam Pannonieque confinium fuit, patre Eusebio, uestem Christi puer Rome suscepit, ibique litteris Grecis ac Latinis a primeuo eruditus est. Postquam autem omne mundanarum studium litterarum adeptus est, probatissimorum quoque monachorum habitum factumque imitatus est, Romane Ecclesie presbyter postmodum ordinatur.  Dumque per triennium continuum charus acceptusque populis ueneraretur, omniumque iudicio dignus esse summo sacerdotio decerneretur, quidam ex clericorum monachorumque ordinibus, pro petulantia, proque ingluuie discursantes, ad effugandum Urbe Hieronymum, qui utrumque eorum scribens uitium deprehenderat, insidias parauerunt. uerum ipse propter celorum regna, domum, parentes, sororem, cognatos, Roma egressus, dereliquit, et Hierosolymam militaturus Deo pergens, primo ad Gregorium Nazianzenum, tunc Constantinopolitane urbis episcopum, supplex docilisque discipulus accessit, ut sanctarum Scripturarum studiis erudiretur. Inde in Syriam perrexit, in possessione Euagrii presbyteri aliquantulum commoratus. Ad deserta  deinde loca ita letus accinctusque accessit, ut uolasse eum magis quam measse crederes. Quadriennium itaque in illa uasta solitudine, que exusta solis ardoribus horridum monachis prestat habitaculum, exegit; indeque ad Bethlehem oppidum remeauit, ubi prudens animal ad presepe Domini se obtulit permansurum. Bibliothecam sane suam, quam sibi summo studio ipse condiderat, omniumque librorum orationes, quas pene memoriter retinebat, iterum relegens, diem ieiuniis ducebat ad uesperam. Plures ad eum religiosorum, quibus uita eius fama comperta est, protinus confluxerunt, bonumque doctorem, paruo adhuc sub tugurio, boni obseruauere discipuli. Nec multo post cellulas ibi ob discipulorum suorum copiam, et propter frequentiam aduentantium, ad  Bethlehemiticam portam, que ad Occidentem conspicit, et egredientibus ad Septentrionem uidetur, paruulum habitationis locellum construxit. Quibus uero nisibus, quantisue laboribus Hebraicam linguam atque Chaldaicam, litterasque Hebreas didicerit, uerbis eius edicam. Dum essem, inquit, iuuenis, et solitudinis me deserta uallarent, incentiua uitiorum ardoremque nature ferre non poteram. Quam cum crebris ieiuniis frangerem, mens tamen cogitationibus estuabat. Ad quas edomandas, cuidam fratri, qui ex Hebreis crediderat, me in disciplinam dedi; ut post Quintiliani acumina, et Ciceronis fluuium, grauitatemque Frontonis, et lenitatem Plinii, alphabetum discerem,  ac stridentia anhelantiaque uerba meditarer. Quid ibi laboris sumpserim, quid sustinuerim difficultatis, quoties desperauerim, et contentione discendi rursus inceperim, testis est conscientia mea. Armatus itaque fide, gratiamque Christi adeptus, Hebreorum uolumina, que in Canone continentur, de Hebreo in Latinam linguam uertit, eaque pene omnia commentatus est. Ut ergo opera eius ualde utiliter confecta breuiter commemoremus, scripsit uitam Pauli monachi, Epistolarum ad diuersos librum unum, ad Heliodorum exhortatoriam; Altercationem Luciferiani et Orthodoxi, Chronicon omnimode historie; in Ieremiam et Ezechielem Homilias uiginti octo quas de Greco in Latinum uertit. De Seraphin, de Osanna, de frugi et  luxurioso filio, de tribus questionibus Legis ueteris, Homilias in Cantica canticorum duas, aduersus Heluidium de Marie uirginitate perpetua, ad Eustochium de uirginitate seruanda, ad Marcellam Epistolarum librum unum, Consolatoriam de morte filie ad Paulam, in epistolam Pauli ad Galatas commentariorum libros tres, in epistolam ad Titum librum unum, in Epistolam ad Philemonem librum unum, in Ecclesiasten commentarios, Questionum Hebraicarum in Genesim librum unum, de Locis librum unum, Hebraicorum nominum librum unum. De Spiritu sancti Dydimi, quem in Latinum transtulit,  librum unum, in Lucam homilias triginta octo, in psalmos a decimo usque ad sextum decimum tractatus septem, Captiuum monachum, uitam beati Hilarionis, Nouum Testamentum Grece fidei reddidit; Epistolarum autem ad Paulam et Eustochium incertus est numerus. Sexdecim prophetarum uolumina quatuor et septuaginta libris editis commentatus est. Inter has itaque numerosas operis sui paginas, centum et triginta quinque uirorum illustrium ecclesiasticorum scriptorum nomina, a passione Christi usque ad quartum decimum Theodosii imperatoris annum ordine digessit. Item contra Iouinianum libros duos, Apologeticum ad Pammachium, in Mattheum commentariorum libros quatuor, Enchiridion in psalterium. Aduersus uigilantium  contraque Pelagium luculentissima uolumina edidit. De mansionibus quoque filiorum Isrel, et alia quamplurima ad edificationem Ecclesie catholica pietate composuit. Tanta denique lassitudine fatigatus est ut etiam in stratu suo iacens, funiculo trabe suspenso supinus apprehenso erigeretur, ut scilicet officium monasterii prout poterat, exhiberet. Tandem, post perfectam placitamque Deo conuersationem, nonagesimo octauo etatis anno, apud Bethlehem oppidum in pace quieuit pridie Kalendas Octobris, duodecimo Honorii imperatoris anno. Libros suos per quinquaginta et sex annos confecit.



LITANIAE INDICENDAE. MENSIS OCTOBER HABET DIES XXXI; LUNA uERO XXIX.



A. KAL. OCTOBRIS. 


Apud Antisiodorum, natalis sancti Germani episcopi, qui multis uirtutibus, doctrina et continentia clarus exstitit. Qui ad confirmandam fidem gratie celestis, Britannias uenire, iudicio omnium Gallicanorum antistitum compulsus est, adiuncto sibi beato Lupo Trecassine ciuitatis episcopo. Siquidem heresis Pelagiana fidem Britannorum feda peste commaculauerat. Dum per medium sinum, quo a Gallico Britannias usque tenditur, secundis flatibus ferretur, subito inimica uis uentorum concitauit procellas, celum diemque nox nubium subduxit, et casu ipse pontifex fractus corpore, lassitudine ac sopore resolutus, naue iacebat. Tum beatus Lupus  omnesque turbati, excitant seniorem. Qui confestim Christum inuocat, et assumptum in nomine sancte Trinitatis oleum misit in mare, fluctusque seuientes opprimit, ac tranquillam serenitatem reddit. Decursis uero spatiis pelagi, optati littoris sacerdotes Dei quiete potiuntur, ac mox Britannorum insulam, opinione, predicatione, uirtutibusque impleuerunt, ita ut passim et fideles catholici firmarentur, et deprauati uiam correctionis agnoscerent. Interea quidam tribunitie potestatis filiam decem annorum cecam sacerdotibus curandam offert. Nec mora, beatus  Germanus inuocato Domino, adherentem lateri suo capsulam cum sanctorum reliquiis collo auulsam manibus comprehendit, eamque in conspectu omnium puelle oculis applicuit, que statim lumen recepit. Beatus preterea uir dum aliquandiu uno loco infirmitatis necessitate teneretur in uicina qua manebat casula, exarsit incendium; sed hospitium sancti uiri expauescens flamma, haudquaquam ausa tangere transiliuit, et inter globos flammantis incendii incolume tabernaculum, quod habitator inclusus seruabat, emicuit. Et cum idem ipse nichil remedii debilitati sue pateretur adhiberi, quadam nocte candentem niueis uestibus uidit sibi adesse personam, que manu extensa, iacentem uidebatur attollere, eumque consistere firmis uestigiis imperabat. Post  horam itaque, fugatis doloribus, recepit pristinam sanitatem ut, die reddito, itineris laborem subiret intrepidus. Sed et bellum, Saxonum Pictorumque ad Britones eo tempore iunctis uiribus, susceptum diuina uirtute retunditur, cum Germanus ipse dux belli factus, non tube clangore, sed clamore Alleluia, totius exercitus uoce ad sidera leuata, hostem immanem in fugam conuertit. Composita uero insula, reditum moliuntur pontifices, fitque ut tranquilla nauigatione suorum desideriis felix carina eos restitueret; nec multo interposito tempore, nuntiatur ex  eadem insula, Pelagianam peruersitatem iterato paucis auctoribus dilatari. Rursusque ad beatissimum uirum preces sacerdotum omnium deferuntur, ut causam Dei, quod prius obtinuerat, tutaretur. Quorum petitioni festinus obtemperat. Namque adiuncto sibi Seuero, totius sanctitatis uiro , mare conscendit, et consentientibus elementis, tranquillo nauigio Britannias petit; expulsisque prauitatis auctoribus, compositisque omnibus, beati sacerdotes ea qua uenerant prosperitate redierunt. Porro Germanus post hec ad Rauennam pro pace Armoricane gentis supplicaturus aduenit, ibique a ualentiniano et Placida  matre ipsius summa reuerentia susceptus, post aliquot dies migrauit ad Christum. Cuius corpus honorifico agmine, comitantibus uirtutum operibus, suam defertur ad urbem.

Tomis ciuitate, sanctorum Prisci, Crescentii et Euagrii.

Rhemis ciuitate, sancti Remigii episcopi et confessoris, uiri preclarissime uirtutis et sanctitatis. Hic gentem Francorum, idolorum culturis deditam, conuertit ad Christum, rege ipsorum sacro fonte baptismatis et sacramentis fidei prius initiato. Septuaginta et eo amplius in episcopatu annos expleuit. Hic, inter cetera facta, puellam a morte corporis suscitauit.



B. uI NONAS OCTOBRIS. 


[a 1Kb] Apud Nicomediam, natalis sancti Eleutherii martyris, sub Diocletiano. Cuius tempore contigit aliquam partem palatii incendio conflagrari. Hoc imperator a Christianis factum falsa suspicione presumpsit. Ex quo inestimabili furore succensus, iubet omnes Christianos aceruatim collectos alios quidem gladio obtruncari, alios ignibus conflagrari. Horum primus, et qui omnes hortaretur pro Christo fortiter animas ponere, erat Eleutherius. Denique cum assistentes ministri rogarent singulos, si forte sacrificaturi uellent dimitti, tam uiri quam mulieres ne interrogari se quidem patiebantur, sed ultro uel flammis irruere, uel cedentibus gladiis certatim obiectare ceruices. Cumque iam illis ipsis spectatoribus nimietas crudelitatis horresceret, ministri  scelerum partem populi nauiculis iniectam in medium pelagus abducunt, ibique in sententia fidei persistentes precipitant in profundum. In tantum uero rabies crudelitatis apud eos exarsit, ut regios pueros martyres effectos, cum secundum humanitatis ordinem fuissent sepulture mandati, effoderent denuo, et corpora eorum proiicerent in mare, dicentes: Ne forte efficiantur dii Christianorum. uerum beatus Eleutherius, immanissimis tormentis diu excruciatus, cum ipse per singula tormenta ualidior redderetur, martyrium uictorie sue, ignibus  uelut aurum examinatus, compleuit. Cuius reliquias furtim Christiani auferentes, Nicomedie sepultura uenerabili reposuerunt.

In Atrebatis, uilla Siricinio, passio sancti Leodegarii, Augustodunensis episcopi, quem uariis iniuriis et diuersis suppliciis pro ueritate afflictum, Ebroinus maior domus regie interfecit. Cuius sacrum corpus in diecesi Pictauorum translatum, in monasterio beati Maxentii honorifice est humatum.



C. u NONAS OCTOBRIS. 

[b 1Kb] Natalis sancti Dionysii Areopagite, qui ab apostolo Paulo instructus credidit Christo, et primus apud Athenas ab eodem apostolo episcopus est ordinatus, et sub Adriano principe, post clarissimam confessionem  fidei, post grauissima tormentorum genera, glorioso martyrio coronatur, ut Aristides Atheniensis, uir fide sapientiaque mirabilis, testis est in eo opere quod de Christiana religione composuit. Hoc opus apud Athenienses summo genere colitur, et inter antiquorum monumenta clarissimum tenetur, ut peritiores Grecorum affirmant.

Apud antiquos Saxones, natalis sanctorum Ewaldorum duorum presbyterorum, qui cum sancto Willibrordo episcopo uenientes in Germaniam, transierunt ad Saxones, et cum predicare ibi Christum cepissent, comprehensi a paganis occisi sunt. Ad quorum corpora noctu multa diu lux apparens, et ubi essent, et cuius essent meriti declarauit.



D. Iu NONAS OCTOBRIS. 


[c 1Kb] Apud Corinthum, natalis sanctorum Crispi et Caii, quorum meminit beatus apostolus Paulus Corinthiis scribens.

[d 1Kb] Apud Aegyptum, natalis sanctorum martyrum Marci et Marciani fratrum, et cum eis innumerabilium aliorum non inferioris glorie, tam uirorum quam feminarum. Sed et pueri et senes, pro fide Domini nostri Iesu Christi, presentem uitam paruipendentes, future glorie beatitudinem quesiere. Quidam ex ipsis post uerbera, post ungulas, post flagella, aliosque diuersi generis horribiles cruciatus, flammis traditi sunt, alii in mare precipitati, nonnulli inedia consumpti, nonnuli etiam capite cesi, ita ut sponte ceruices suas securibus darent; alii patibulis affixi,  ex quibus nonnulli more peruerso capite deorsum presso, ac pedibus in sublime sublatis, passionis beatissimam coronam promeruerunt.



E. III NONAS OCTOBRIS. 

[e 1Kb] Apud Siciliam, natalis sanctorum Placidi, Eutychii et aliorum triginta.

In Galliis, ciuitate ualentia, sancti Apollinaris episcopi, cuius et uita uirtutibus insignis fuit, et mors nichilominus signis ac prodigiis decoratur.

 Apud Eumeniam, beati Thrasee episcopi apud Smyrnam martyrio consummati, qui unus ex antiquis, quasi ex traditione priorum se accepisse asseruit: Saluatorem precepisse apostolis suis, ut ante duodecimum annum ab Ierosolymis ne discederent.



F. PRIDIE NONAS OCTOBRIS. 

[a 1Kb] Apud Capuam, natalis sanctorum Marcelli, Casti, Aemilii et Saturnini.

In Galliis, ciuitate Agenno, natalis sancte Fidis, uirginis et martyris, cuius exemplo beatus Caprasius ad agonem martyrii animatus est.

Eodem die, beati Sagaris, martyris et episcopi Laodicensis, qui unus fuit de antiquis sancti Pauli apostoli discipulis.



G. NONAS OCTOBRIS. 


[b 1Kb] Rome, uia Appia, natalis S. Marci, pape et confessoris, qui sedit in episcopatu annos duos, menses nouem, dies uiginti. Sepultus in cemeterio Balbine, uia Ardeatina, quod ipse insistens fecit.

Eodem die natale sanctorum martyrum Iulie, Sergii et Bacchi, sub Maximiano imperatore. Cuius honoribus sublimati, in palatio eius clari habebantur. Nam Sergius erat primicerius, Bacchus uero secundicerius schole gentilium. A quibusdam ergo apud imperatorem accusati, quod essent Christiani, uocati sunt ab imperatore, ut sacrificantes Ioui, de sacrificiis oblatis cum eo degustarent. Ingressus imperator templum, gustauit de sacrificiis, et circumspiciens,  non uidit Sergium et Bacchum: neque enim ingressi fuerant templum. Mittens igitur milites de adstantibus sibi imperator, iussit eos introduci. Quibus et dixit: Ut uideo, facti estis deorum inimici. Accedite ad aram Iouis magni, et sacrificate, ac de sacrificiis eius sicut et ceteri manducate. Responderunt beati Sergius et Bacchus: Habemus regem uerum eternum in celis, Iesum Christum Filium Dei. Huic per singulos dies offerimus sanctum uiuumque sacrificium, atque rationabilem culturam; lapides autem et ligna non adoramus. Imperator tunc indignatus iussit exutos chlamyde indui eos muliebri colobio, et per mediam ciuitatem ad palatium pertrahi, catenis in ceruicibus positis. Et cum peruenissent ad palatium, dixit eis imperator:  Sceleratissimi, scitis quia quem colitis Christum fabri filius fuit, et antequam nuptie legitime fierent, de adulterio facto mater eum procreauit? Cui milites Christi responderunt: Erras, imperator; nam quem colimus Deus uerus est, et uita eterna, qui fecit celum et terram et que in eis sunt. Amplius igitur ueris prosecutionibus eorum iratus Maximianus, iussit eos Antiochio duci tradi, ut constringeret eos in cippo. Et facto mane, sedit in pretorio. Et adducti sunt ante illum Sergius et Bacchus. Et cum nec blanditiis, nec minis eos a proposito incuruare posset, beatum quidem Sergium  iterum iussit in custodia recipi, Bacchum uero extensum neruis crudis tam diu cedi quousque cedentes lassi deficerent. Et uicissim succedentibus sibi cesoribus, martyr gloriosus in confessione Christi, totus corpore discissus, emisit spiritum, et relicto corpore auibus et feris, abiit Antiochus. At Christiani furtim uenientes tulerunt corpus martyris, et in spelunca quadam sepelierunt. Sequenti uero die beatus Sergius eductus de custodia, presentatur Antiocho; qui cum uerbis eum flectere non posset, primo cothurnos confixos clauis uestiri eum fecit, et nouem millibus ante se currere. Postmodum in sententia fixum manere uidens, decollari iussit, quem tunc Christiani in eodem loco sepelierunt. Paruo autem tempore interposito, beatum quoque  Bacchum a loco quo tumulatus fuerat eleuantes, honorabili Martyribus loco iuxta sanctum Sergium composuerunt. Ubi et uirgo Iulia, que sub Martiano preside martyrium consummauit, sociata Martyribus sepulta quiescit.

Eodem die, sanctorum martyrum marcelli et Apulei, qui quidem primo adheserunt Simoni mago; sed uidentes mirabilia que Dominus operabatur per apostolum suum Petrum, relicto Simone, doctrine apostolice se tradiderunt. Et post martyrium apostolorum, confessione Christi et ipsi decorati, Aureliano consulari uiro sententiam ferente, martyrii coronam reportarunt. Sepulti non longe ab urbe Roma.



A. uIII IDUS OCTOBRIS. .

 [c 1Kb] Apud Cretam, urbe Gortine, beati Philippi episcopi, magnis uirtutibus et optimis studiis prediti uiri.

Thessalonice, S. Demetrii martyris.

Et beatissimi senis Simeonis.



B. uII IDUS OCTOBRIS. 

Abrahe Patriarche.

Apud Parisium, natalis sanctorum martyrum Dionysii episcopi, Eleutherii presbyteri, et Rustici diaconi: qui beatus episcopus a pontifice Romano ad Gallias directus, ut predicationis operam populis a fide Christi alienis exhiberet, tandem Parisiorum ciuitatem deuenit, et per aliquot annos sanctum opus fideliter et ardenter exsecutus, a prefecto Fescennino  Sisinnio comprehensus, et cum eo sanctus presbyter Eleutherius et Rusticus diaconus, gladio animaduersi martyrium compleuerunt.



C. uI IDUS OCTOBRIS. 

Apud Coloniam Agrippinam, natale sanctorum martyrum Gereonis, et aliorum trecentorum octodecim, quos ferunt Thebeos fuisse, et cum legione illa beati Mauritii, inde iussu Maximiani imperatoris in Gallias transitum fecisse, atque circa Rheni littora consedisse, et funestum tyranni imperium respuendo, pro uera pietate colla patienter gladiis subdidisse.

 Loth prophete.

Apud Cretam, beati Pinyti, inter episcopos nobilissimi, [a 1Kb] qui in scriptis suis uelut in quodam speculo uiuentem sui reliquit imaginem.

Item apud Agrippinensem urbem, natalis sanctorum martyrum Mallosi et uictoris: quorum prior, cum longo tempore ubinam sepultus fuerit latuisset, sancto episcopo eiusdem loci ex diuina reuelatione manifestatus est. Cumque corpus eius ex loco abdito leuaretur, tanta odoris suauitas emanauit, ut astantes fideles uelut immensi aromatis fragrantia replerentur.

Ita Britannia, [b 1Kb] sancti Paulini episcopi Eboraci, qui ordinatus episcopus a beato Iusto, qui a sancto Augustino, quem beatus Gregorius ad predicandum Anglorum genti direxerat, consecratus episcopus  fuerat, gentem Nordanhumbrorum, hoc est eam nationem Anglorum, que ad aquilonem Umbri fluminis habitabat, cum rege suo Eduino, uerbum fidei predicando conuertit. Et clarus uita, doctrina, et miraculis, uI Idus Octobris in pace quieuit.



D. u IDUS OCTOBRIS. 

Apud Tarsum metropolim Cilicie, natale beatissimorum martyrum Tharaci, Probi et Andronici: qui persecutione Diocletani sub Maximo preside, longo tempore carcerali squalore afflicti, et tertio diuersis tormentis et suppliciis examinati, in confessione fidei triumphum glorie adepti sunt. Nam neruis crudis grauiter cesi, et testis asperrimis defricati, etiam papyro ardenti circa uentrem et latera adusti, post  maxillarum confractionem, post tormenta tibiarum, post aceti et sinapis naribus infusionem, post obeliscos ignitos, post confixionem digitorum clauis acutissimis, post oculorum transpunctionem, ac lingue abscissionem, nouissime in amphitheatro ursis et leonibus proiecti sunt. Sed cum nulla ex bestiis sanctorum corpora auderet attingere, Maximus, ira accensus, iussit eos gladio iugularii et corpora eorum inter corpora gladiatorum proiici. Noctu autem uenientes fideles, et deprecantes Dominum ut eis ostenderet sanctorum reliquias, uiderunt subito uelut stellam splendidam de celo missam super singula sanctorum corpora residentem. Sicque cum ingenti gaudio rapientes ea, precedente se eiusdem stelle splendore, gloriosos Christi athletas loco aptissimo  condiderunt.



E. Iu IDUS OCTOBRIS. 

Apud Rauennam uia Laurentina, natalis sancti Edistii.

Apud Africam, [c 1Kb] sanctorum confessorum et martyrum quatuor millium nongentorum septuaginta sex, qui persecutione uandalica, apud Africam, cum essent ecclesiarum Dei episcopi, presbyteri et diacones, associatis sibi turbis fidelium populorum, iussu Hunnerici regis Ariani, pro defensione catholice  ueritatis, in horribilis eremi exsilium trusi, et inter Mauros ferocissimos deputati sunt; inter quos erant Cyprianus et Felix precipui Domini sacerdotes. E quibus plurimi cum crudeliter minarentur, et hastilium cuspidibus ad currendum ac lapidibus tunderentur, siue ligatis pedibus, uelut cadauera per dura et aspera loca traherentur, tam diro supplicio per singula membra discerpti, dum per gladios acutos petrarum huic caput conterebatur, aliis latera findebantur, inter manus trahentium spiritum exhalabant. Exstat per totum aggerem publicum, tumulis loquentibus, uisis sepultura sanctorum.



F. III IDUS OCTOBRIS. 

Natalis beati Carpi, discipuli Apostoli, Pauli apud  Troadam.

Apud Antiochiam, beati Theophili, qui sextus ab apostolis Ecclesie pontificatum tenuit, uiri eruditissimi [d 1Kb] .



G. PRIDIE IDUS OCTOBRIS. 

Natalis sancti Callisti pape, [e 1Kb] qui sedit in episcopatu annos septem, menses duos, dies decem, et sub persecutione Alexandri imperatoris martyrii gloriam adeptus est. Postquam enim Palmachium proconsulem, cum omni domo sua baptizauit, et senatorem Simplicium ad domum eius, et Felicem cum uxore Blanda, quam a paralysi curauit, et iidem ipsi ab Alexandro uniuersi occisi, gloriam martyrii consecuti sunt; sed et postquam Calepodius presbyter  eius gladio martyrium sumpsit, tentus est ab Alexandro, et diutissime fame cruciatus, et quotidie fustibus cesus; atque prohibitum fuit ne quis ad eum ueniret; si uero aliquis uenire noctu auderet, comprehensum occiderent. Qui cum multis diebus esset in custodia, uenit ad eum beatus Calepodius per uisum, et consolabatur eum, dicens: Firmus esto, pater, quia corona tua iam perfecta est. Erat ibi miles quidam nomine Priuatus, ulceribus plenus, qui doloribus continuis cruciabatur. Hic misit se ad pedes sancti Callisti, rogans ut sanaret eum ab ulceribus et doloribus suis; quem mox sanctus pontifex ab ulcerum dolore ac feditate, simul et ab infidelitate in nomine sanctissime Trinitatis baptizatum curauit. Quod audiens Alexander, ipsum quidem militem  fecit plumbatis deficere; beatum uero Callistum per fenestram domus precipitari, et ligato ad collum eius saxo, in puteum demergi, et in eum per rudera cumulari. Post dies uero decem et septem presbyter eius Asterius cum clericis noctu ueniens, leuauit corpus eius, et sepeliuit in cemeterio Calepodii, uia Aurelia, pridie Idus Octobris.

Eodem die, transitus sancti Iusti in eremo: qui cum aliquot annis in eremo Angelicam egisset uitam, et dignus adesset finis, tantis laboribus regnum spondens celorum atque illis iam extremis sancte commigrantis  anime, flens et consternatus mente uiator astaret dicens: Cur me, Domine, derelinquis? respondisse dicitur, ne conturbaretur quasi destitutus solatio, quia breui se illo quoque ipse sequeretur. Quam utique prophetiam ac reuelationem cito transitu sanctissimi inuenis ministri eius qui solus ardore fidei eum episcopatum fugientem et latere cupientem secutus fuerat, constat fuisse completam.



A. IDIBUS OCTOBRIS. 

In Galliis, [a 1Kb] apud Coloniam Agrippinam, sanctorum Maurorum de militibus S. Gereonis. Qui ex legione sacra Thebeorum, cum essent numero quinquaginta, apud eamdem urbem martyrium consummantes, conditi sunt in basilica, que admirabili opere  exmusiuo quodammodo deaurata resplendet; unde et incole sanctos aureos eos uocitare consueuerunt.

Eodem die apud Lugdunum, natale beati Antiochi episcopi, qui cum adhuc presbyter Lugdunensis esset, pio incitatus officio, usque ad uisendum episcopum suum, in eremo iam morabatur, nomine et actione uere Iustus, pergere animo intendit. uir districtione precipuus, et qui non immerito, tempore interiecto ad eiusdem pontificii culmen assumptus est. Quo strenue administrato, regnum celeste adeptus est. Sepultus in ecclesia martyrum Machabeorum, in qua et sanctus Iustus tumulatus quiescit.



B. XuII KALEND. NOuEMB. 

 In Africa [b 1Kb] , natale sanctorum martyrum CCLXX pariter coronatorum, et sanctorum martyrum Martiani et Satyriani, cum duobus fratribus eorum, et egregie Christi ancille Maxime uirginis. Qui tempore Wandalice persecutionis, sub Geiserico rege Ariano, pro constantia fidei Catholice primum nodosis fustibus cesi, et usque ad ossa laniati, cum multo tempore talia paterentur, sequenti die semper incolumes reddebantur. Post etiam dura carceris custodia damnati, cum fuissent arctati in neruum, mira Dei uirtute, ingentium lignorum putrescens soluta est fortitudo. Ad quod miraculum Maxima Christi famula sue libertati dimissa, mater postmodum multarum uirginum Dei effecta, in ueritatis confessione gloriosa consenuit. Reliqui inter ferocissimos  Mauros exsilio relegati, cum predicatione sua multitudinem barbarorum Christo Domino lucrati fuissent, iussu impii Geiserici, ligatis pedibus, post terga currentium quadrigarum, inter spinosa loca siluarum pariter iussi sunt interire. Cumque ducta atque reducta dumosis lignorum aculeis innocentium corpora carperentur, uicino currentibus indomitis equis, uale sibi inuicem his uerbis dicebant: Frater, ora pro me; impleuit Deus desiderium nostrum. Taliter peruenitur ad regnum celorum. Sicque orando et psallendo, gaudentibus angelis, pias  animas emisere. Ubi usque in hodiernum diem non desinit ingentia mirabilia iehsu Christus Dominus operari.



C. XuI KALEND. NOuEMBRIS. 

Marthe sororis Lazari.

Item beati Aristionis, qui fuit unus de septuaginta Christi discipulis [c 1Kb] .

Item beati Heronis, de quo beatissimo Ignatio pergenti ad passionem reuelatum est quod Antiochenam post eum recturus esset ecclesiam. Erat enim hic beati martyris Ignatii tunc diaconus; episcopus factus, uiam magistri pius imitator sequitur, et pro commendato grege amator Christi occubuit.

In Galliis, ciuitate Arausica, sancti Florentii episcopi, qui multis clarus uirtutibus in pace quieuit.



D. Xu KALEND. NOuEMBRIS. 


Natalis S. Luce Euangeliste.

Eodem die [d 1Kb] , sancti Asclepiadis Antiocheni episcopi, qui unus fuit ex preclaro confessorum numero, qui sub Decio gloriose passi sunt.

Item Rome sancte Triphonie [e 1Kb] uxoris Decii Cesaris. Que, uiro suo post interfectionem beatorum Sixti et Laurentii diuinitus punito, petiit baptizari cum filia Decii Cyrilla, a Iustino presbytero; et alia die defuncta est, ac iuxta sanctum Hippolytum in cripta sepulta, quinto decimo Kal. Nouembris.



E. XIu KALEND. NOuEMBRIS. 

 Apud Antiochiam Syrie [f 1Kb] , natalis sanctorum Beronici, Pelagie, et aliorum quadraginta nouem.

Item ipsa die, beati Ptolomei, sed et beati Lucii martyrum. Qui beatus Ptolomeus, comprehensus a quodam centurione, interrogatur si Christianus esset. Hoc Ptolomeus tanquam amator ueritatis, nequaquam gloriam sue professionis occultans, percontanti Christianum se esse confessus est. Hunc continuo centurio in uincula coniecit, et multo tempore squalore carceris maceratum ad ultimum Urbicio iudici obtulit. A quo simili modo hoc solum interrogatus est si esset Christianus; qui rursum tanti boni sibi conscius, diuinam religionem pre se tulit, et de Christi magisterio ac totius boni institutionibus publica confessione testatus est. Qui enim negat quod  est sine dubio culpabile iudicat esse quod negat. Continuo ergo post confessionem ab Urbicio duci iubetur. Lucius autem quidam Christianus uir, uidens tam temere latam sententiam, ait ad Urbicium: Quid, queso, cause est, quod neque adulterum, neque corruptorem, aut homicidam, uel latronem, raptoremue, aut alterius cuiuslibet facinoris reum, sed tantum pro nomine Christiano, quod hoc se uocabulo confessus est nuncupari, ad mortem hominem duci precepisti? Non sunt hec digna pio imperatore, nec sapientissimo puero filio eius, neque sacro senatu  que agis, Urbici. At ille nichil aliud inquirens, ait ad Lucium: uideris mihi et tu Christianus esse. Cumque Lucius respondisset: Hoc plane sum, etiam ipsum duci iussit ad mortem. Ille, gratias, inquit, ago, quod me nequissimis dominis absolutum ad bonum et optimum Patrem, et Regem omnium Dominum remittis. Sed et tertius quidam, pari modo libertate usus, pari quoque sententia punitus est. Passi sunt autem sub Antonio, cognomento Pio, et filio eius, hi beati martyres, et sepulti apud Alexandriam metropolim Aegypti.



F. XIII KALEND. NOuEMBRIS. 

In Galliis, ciuitate Agenno, sancti Caprasii martyris: qui cum rabiem persecutionis declinans lateret  in spelunca, audiens beatam Fidem uirginem pro Christo fortiter agonizare, animatus ad tolerantiam passionum, orauit ad Dominum ut si pro certo eum dignum gloria martyrii iudicaret, ex lapide spelunce illius aqua limpidissima emanaret. Quod cum Dominus continuo prestitisset, ille securus ad aream certaminis properauit, et palmam martyrii fortiter dimicando promeruit.



G. XII KALEND. NOuEMBRIS. 

Apud Nicomediam, natalis SS. martyrum Dasii, Zotici, Caii, cum duodecim militibus.

Eodem die, sancti patris nostri Hilarionis, cuius uitam Hieronymus uirtutibus plenam scribit [a 1Kb] . Hic  ortus uico Thabata, qui circiter quinque millia a Gaza urbe Palestine ad Austrum situs est, cum parentes haberet idolis deditos, rosa, ut dicitur, de spinis floruit. A quibus missus Alexandriam, grammatico traditus est, ibique quantum illa patiebatur etas, magna ingenii et morum documenta prebuit. Breui, charus omnibus, et loquendi arte gnarus; quodque his maius est omnibus, credens in Domino Iesu; tota illi uoluntas in Ecclesie congregationibus erat. Audiens autem celebre nomen Antonii, quod per omnes Aegypti populos ferebatur, incensus uisendi eum studio, perrexit ad eremum; et statim ut eum uidit, mutato pristino habitu, duobus mensibus iuxta eum mansit, contemplans ordinem uite eius, morumque grauitatem; quam crebrer in oratione,  quam humilis in suscipiendis fratribus, seuerus in corripiendis, alacer in exhortandis esset, et ut continentiam cibique eius asperitatem nulla unquam infirmitas frangeret. Reuersus autem cum quibusdam monachis ad patriam, parentibus iam defunctis, partem substantie fratribus, partem pauperibus largitus est, nichil sibi omnino seruans. Erat autem tunc annorum quindecim. Sic nudus et armatus in Christo solitudinem ingressus est, sacco tantum coopertus, et pelliceum habens ependyten, et tenattem quem illi beatus Antonius proficiscenti dederat, sagumque rusticum; quindecim tantum caricas post solis occasum comedens. Igitur a sextodecimo usque ad  uigesimum etatis sue annum, estus et pluuias breuis tuguriunculo declinauit, quod iunco et carice texerat. Structa deinceps breui cellula, que usque hodie permanet, latitudine pedum quatuor, altitudine pedum quinque, hoc est statuta sua humiliore, porro longitudine paulo ampliore quam eius corpusculum patiebatur, ut sepulcrum potius quam domum crederes. Capillos semel in anno Pasche die totondit. Super nudam humum in stratu iunceo usque ad mortem cubitauit. Saccum quem semel fuerat indutus, nunquam lauans; nec mutauit alteram tunicam, nisi cum prior penitus scissa esset. Scripturam quoque sanctam memoriter tenens, post orationes et psalmos quasi Deo presente recitabat. A uigesimo primo anno usque ad uigesimum sextum,  tribus annis dimidium lentis sextarium madefactum aqua frigida comedit; aliis tribus, panem aridum cum sale et aqua. Porro a uigesimo septimo usque ad trigesimum, herbis agrestibus et uigultorum quorumdam radicibus crudis sustentatus est. A tricesimo autem primo usque ad tricesimum quintum, sex uncias hordeacei panis, et coctum modicum olus absque oleo in cibo habuit. Sentiens autem caligare oculos et totum corpus impetigine et pumicea quadam scabredine contrahi, ad superiorem uictum adiecit oleum, et usque ad sexagesimum tertium uite sue annum, hoc continentie cucurrit gradu, nichil extrinsecus aut pomorum, aut leguminis, aut cuiuslibet rei gustans. Hinc cum se uideret corpore defatigatum, et propinquam putaret  imminere mortem, a sexagesimo quarto anno usque ad octogesimum pane abstinuit, incredibili mentis feruore, ut eo tempore quasi nouus accederet ad seruitutem Domini quo solent ceteri remissius uiuere. Fiebat autem ei de farina et comminuto olere sorbitiuncula, cibo et potu uix quinque uncias appendentibus. Sicque complens ordinem uite nunquam ante solis occasum, nec in diebus festis nec in grauissima ualetudine soluit ieiunium. Igitur potentissimus in miraculis, et sanctitate incomparabilis, octogesimo etatis sue anno, cum absens esset Hesychius  quasi in testamenti uicem, breuem manu propria scripsit epistolam, omnes diuitias suas ei derelinquens: Euangelium scilicet et tunicam saccinam,  cucullum et palliolum. Itaque modicus calor tepebat in pectore, nec preter sensum quidquam uiui hominis supererat, et tamen apertis oculis loquebatur: Egredere, quid times? Egredere, anima, quid dubitas? Septuaginta prope annis seruisti Christo, et mortem times? Inter hec uerba exhalauit spiritum, statimque humo obrutus, quia ipse sic omnes, qui ad egrotantem uenerant, adiurauit ne puncto quidem hore post mortem reseruaretur. Quod postquam Palestine sanctus uir Hesychius audiuit, perrexit Cyprum, et cum ingenti uite sue periculo, post decem ferme menses, corpus eius furatus est. Quod Maiumam in Palestina deferens, totis monachorum  et oppidorum turbis prosequentibus, in antiquo monasterio condidit; illesa tunica, cucullo et pallio, et toto corpore, quasi adhuc uiueret, integro, tantisque fragrante odoribus ut delibutum unguentis putares.

Eodem die, natalis sancti Asterii, presbyteri Callisti; qui cum corpus eius leuatum de puteo sepelisset, post dies sex audiens hoc imperator Alexander, precepit eum per pontem precipitari. Cuius corpus inuentum est et a quibusdam Christianis in eadem ciuitate sepultum. Scriptum in passione sancti Callisti pape .

Et ipso die, transitus sancti uiatoris [a 1Kb] lectoris, in eremo comitis sancti Iusti.



A. XI KAL. NOuEMBRIS. 

 Ierosolymis, natalis beati Marci  clarissimi et doctissimi uiri, ac non multo post martyrio consummati.

Item beate Salome, que in Euangelio  legitur cum reliquis sanctis feminis circa Domini sepulturam sollicita.

Apud Adrianopolim Thracie, natalis sanctorum Philippi episcopi, Eusebii et Hermetis.



B. X KAL. NOuEMBRIS. 

Apud Antiochiam Syrie, natale sancti Theodoreti [b 1Kb] presbyteri, qui persecutione Iuliani impii, sub prefecto et auunculo eius Iuliano, cum ab eo Antiochenorum ecclesia spoliata, et religiosi quique  fuissent eius terrore dispersi, in Ecclesia spoliata mansit intrepidus, atque ab eo teneri iussus, post equulei penam, ac multos ac durissimos cruciatus, etiam lampadibus circa latera appositis, inflammatus est. Sed his diuina uirtute restinctis, cum milites, qui eas tenebant, angelorum aspectu territi ruissent in faciem, et credentes in Christo, impium ministerium recusarent, iussit eos Iulianus pelago immergi. Quibus beatus Theodoretus ait: Precedite, fratres; ego uos superans inimicum sequar ad Dominum. Sicque in confessione persistens, et prophetico spiritu repletus, Iuliano Apostate, quem apud Persidem diuina ultione incurrit, predicens interitum, occisione gladii martyrium consummauit.

In Hispaniis, natalis sanctorum Seruandi et Germani:  qui post uerbera squalorem carceris, et sitis ac famis iniuriam, et longissimi itineris laborem, quem iubente uiatore preside, ferro onusti pertulerunt; nouissime martyrii sui cursum, ferro cesis ceruicibus, impleuerunt. Ex quibus Germanus Emerite iuxta beatam Eulaliam sepultus; Seruandus uero Hispalim translatus, circa sanctas Iustam et Ruffinam conditus est.



C. IX KAL. NOuEMBRIS. 

In uenusia, ciuitate Apulie, natalis sanctorum Felicis episcopi ciuitatis Tubzocensis, et Audactis et  Ianuarii presbyterorum, et Fortunatiani et Septimi lectorum. Qui temporibus Diocletiani, in sua ciuitate tenti, a Magnelliano procuratore, inde multis diu uinculis et carceribus macerati, et in Africa, et in Sicilia, tandem in occisione gladii consummati sunt. Sunt autem honorifice sepulti inter Carthaginem et Uticam. Felix quinquaginta sex annorum obiit uirgo.



D. uIII KAL. NOuEMBRIS. 

In Galliis, ciuitate Suessionensi, natalis sanctorum Crispini et Crispiniani, qui persecutione Diocletiani et Maximiani, ad trochleas extenti, et fustibus cesi, postquam digiti eorum subulis transfixi sunt, et de dorso eorum lora precisa, ad ultimum gladio trucidati, coronam martyrii consecuti sunt.

 Eodem die Petragoricas ciuitate, natalis sancti Frontonis episcopi, qui Rome a beato Petro ordinatus, cum Georgio presbytero ad predicandum Euangelium missus est. Cumque tertio die itineris idem Georgius esset mortuus, merens Fronto reuersus est ad Apostolum, acceptoque eius baculo, et super corpus defuncti posito, socium de morte recepit. Sicque ad predictam ciuitatem ueniens, magnam gentis illius multitudinem ad Christum conuertit, et multis miraculis clarus, in pace quieuit.

Ipso die Rome, uia Salaria, natalis, quadraginta et octo militum, qui simul baptizati a beato Dionysio papa, et mox, iubente Claudio, imperatore decollati sunt. Quorum corpora noctu collegerunt beatus Iustinus presbyter et Ioannes, et sepelierunt in crypta  cum multitudine Christianorum, in uia Salaria in cliuum Cucumeris, uIII Kal. Nouembris, ubi positi sunt et alii martyres centum uiginti et unus. Inter quos fuerunt quatuor milites Christi, Theodosius, Lucius, Marcus et Petrus. Hi uidentes ad se uenire armatos, rogabant ut primi decollarentur. Scriptum in passione sanctorum martyrum Sixti, Laurentii et Hippolyti.



E. uII KAL. NOuEMBRIS. 

Apud Africam, natalis sanctorum martyrum Rogatiani presbyteri, et Felicissimi, qui persecutione Decii et ualeriani, illustri sunt martyrio coronati. De quibus etiam scribit beatus Cyprianus in Epistola ad confessores, his uerbis: Ut sequamini, inquit, in omnibus Rogatianum presbyterum gloriosum senem,  uiam uobis ad gloriam temporis nostri religiosa uirtute et diuina dignatione facientem, qui cum Felicissimo fratre nostro quieto semper et sobrio excipiens ferocientis populi impetum, primum uobis hospitium in carcere preparauit, et metator quodammodo uester nunc quoque uos antecedit.

Commemoratio agitur ipsa die sanctorum episcoporum uedasti et Amandi, quorum uita et mors plurimis existit miraculis gloriosa.



F. uI KAL. NOuEMBRIS. 

In Hispaniis, Abela ciuitate natalis sanctorum uincentii,  Sabine et Christetes, qui primo adeo in equuleo sunt extenti ut omnes compages membrorum eorum laxarentur; deinde capita eorum lapidibus supposita, usque ad excussionem cerebri ualidis uectibus sunt contusa; atque ita martyrium compleuerunt, agente preside Daciano.

Eodem die apud Tyle castrum, natale sancti Florentii martyris.

Rome, Euaristi [a 1Kb] pape, qui sedit in episcopatu annos nouem, et sub Traiano martyrio coronatus, sepultus est in uaticano.

Eodem die, uigilia apostolorum Simonis et Iude.



G. u KAL. NOuEMBRIS. 

Natalis sanctorum Simonis et Iude [b 1Kb] .

 Rome, sancte Cyrille, filie Decii Cesaris, que sub Claudio principe iugulata et necata est gladio, ac sepulta a Iustino presbytero cum matre sua, iuxta sanctum Hippolytum.



A. Iu KAL. NOuEMBRIS 

Natalis beati Narcissi Hierosolymorum episcopi, uiri sanctitate, et patientia, ac fide laudabilis. Accidit [c 1Kb] aliquando in die solemni uigiliarum Pasche, oleum desse luminaribus; cumque id per ministros innotuisset, meror populi maximus fuit; sed Narcissus in fide confidens, ministris imperat haurire aquam, sibique deferre; cumque tulissent, orauit, et benedixit aquam, et infundi luminaribus precepit.  Tunc repente miro et seculis inaudito genere uirtus, natura in pinguedinem olei uersa, splendorem luminum etiam solito reddidit clariorem. Ad fidem autem rei, a plurimis religiosorum fratrum ex eodem oleo, quod uersum de aqua fuerat, reseruatum est. Is namque cum inter cetera uirtutum suarum bona esset ualde constantis animi, et iusti rectique indeclinabiliter tenax quidam homunculi nequam male sibi conscii, metuentes ne criminum suorum si arguerentur, non possent effugere uindictam, preueniunt factionibus et circumuenire parant eum, cuius iudicium uerebantur. Concinnant igitur aduersus eum infame satis et noxium crimen. Conueniunt auditores; testes ex semetipsis producunt, qui sub sacramenti iuramento, que obiiciebantur confirmarent.  Quorum unus testis ita, ne igni consumeretur, uera se dicere testabatur. Alius ita, ne regio morbo corrumperetur. Tertius ita, ne luminibus orbaretur. Et quamuis nec iuramentis quidem istis quisquam fidelium et Dominum timentium crederet, eo quod uita Narcissi et institutio, ac pudicitia, ab omnibus nosceretur; ipse tamen eorum que mota sunt indignitatem ac molestiam non ferens, simul et secretam ac philosophicam uitam semper habere desiderans, subterfugit ecclesie multitudinem, et in  desertis locis atque agellis secretioribus delitescit annis quam plurimis. At non ille magnus diuine prouidentie oculus quiescit in longum, sed in impios ultionem per ea ipsa que sibi in periuriis statuerant maledicta molitur. Primus namque ille testis, parua ignis scintilla noctis tempore domo sua succensa, cum omni genere et omni familia flammis ultricibus conflagratur. Alius repente ab imis pedibus usque ad summum capitis uerticem, morbo regio, quo fuerat imprecatus, repletur atque consumitur. Tertius autem priorum exitium uidens, et oculum diuinum non latuisse perspiciens, prorupit in medium, et audientibus cunctis, sera penitentia, uniuersum concinnati sceleris ordinem pandit. Tantis autem lacrymis immanis commissi facinus deflet, et in tantum  die noctuque perdurat in fletibus, usquequo luminibus orbaretur. Hi igitur figmenti sui huiuscemodi penas dederunt. Narcissus uero cum ita desertum petiisset, ac locis secretioribus se abdidisset, ut ubi iam degeret, nullus agnosceret; necessarium uisum est episcopis ut alium pro ipso ordinarent, cuius nomen erat Dius, cuique  succedit Germanio, et Germanioni Cordius; cum ecce subito uelut rediuiuus celoque redditus ex improuiso apparuit Narcissus; et rursus a fratribus ad presidendum rogatur ecclesie. uerum cum ipse iam senio fessus, pontificatus ministerio sufficere non posset, Alexandrum qui iam episcopus esset alterius loci, diuina dispensatio in adiutorium senis euidentissimis reuelationibus uocauit. Expletis  autem centum et sedecim annis, relicta sede ipsi Alexandro, fructum laborum suorum a Domino recepit.

Ipso die, apud Sidonem urbem, natalis sancti Zenobii [d 1Kb] presbyteri, qui persecutione Diocletiani martyrio coronatur.

In Gallia, uienna ciuitate, depositio sancti ac beatissimi Theodarii, abbatis et confessoris; et translatio ipsius in loco ubi dicitur uallis Rupiana, Iu Kalendas Nouembris.



B. III KAL. NOuEMBRIS. 

Ciuitate Tingitana, passio sancti Marcelli centurionis, qui capitis abscisione martyrium consummauit,  sub Agricolao agente uices prefectorum pretorio.

Apud Africam, natalis martyrum numero ducentorum et uiginti.

Apud Antiochiam, beati Serapionis [e 1Kb] episcopi, eruditi uiri et fide clarissimi.



C. PRIDIE KAL. NOuEMBRIS. 

Rome, natale beati Nemesii diaconi, et Lucille filie eius [f 1Kb] quos sanctus pontifex Stephanus baptizauit;  quippe ipsum Nemesium diaconum constituit, temporibus ualeriani et Gallieni; qui decreuerunt ut ubicunque inuentus fuisset Nemesius, sine audientia puniretur. Nemesius autem Christi gratia roboratus, circuibat cryptas, et concilia martyrum, ut ubicunque reperisset Christianum aliquem egentem, prout poterat, de facultatibus suis ministraret. ueniens uero in uia Appia noctis silentio iuxta templum Martis, comperit ualerianum et Maximum in templo Martis sacrificare. Flexis itaque genibus, orauit Dominum, dicens: Domine, Deus creator celi et terre, dissipa consilia artis diabolice in nomine Domini nostri Iesu Christi Filii tui, quem misisti in hunc mundum, ut resipiscant hi infelices a laqueis diaboli. Statim igitur Maximus consul a diabolo arripitur,  et magna uoce clamare cepit Nemesius Christianus me incendit, eius oratio me affligit. Egressi uero quidam de templo, tenuerunt Nemesium, et dum contumeliis eum afficerent, subito Maximus exspirauit. At illi tenentes Nemesium duxerunt ad ualerianum. Dicitque ei ualerianus: Nemesi, ubi est prudentia tua, quam semper cognouimus, et in consilio, et in actibus? Nos te hortamur, cogita ueritatem, non deseras deos quos semper ab ipsis cunabulis coluisti. Nemesius diaconus plenus lacrymis respondit: Ego quidem infelix atque peccator  semper deserui ueritatem, et effudi sanguinem innocentem, et iam nimis oneratus atque cumulatus peccatis, licet sera penitudine cognouerim Creatorem meum, misericordiam Christi Filii Dei adeptus; hunc timeo, ipsum adoro, ipsi cultum mee seruitutis offero; nam omnia idola lapidea atque erea manufacta abiicio. Iratus ualerianus, iussit eum in priuata custodia mancipari; et post tertium diem exhibetur ualeriano et Gallieno, et filia eius Lucilla quam ante patris interrogationem fecerunt puniri, credentes quod sic potuissent animum beati Nemesii emollire. Sed ipse, cuius interiora possidebat Spiritus sanctus, letior de martyrio filie factus, in confessione Christi ardentior efficitur. Et cum nullo modo a fide Christi flecti eum posse uiderent, iusserunt eum duci  ad supplicium. Decollatus uero est uia Appia ante templum Martis, uIII Kalendas Septembris; eiusque corpus a beato quidem Stephano papa in eodem loco sepultum, sed a beato Sixto pontifice postea leuatum, pridie Kalendas Nouembris iuxta eamdem uiam Appiam in crypta uenerabilius curatum.

[a 1Kb] In Galliis, oppido uirmandensi, natalis Quintini martyris: qui sub Maximiano imperatore martyrium passus est; et post annos quinquaginta quinque inuentum est, reuelante angelo, corpus eius et sepultum octauo Kalendas Iulias.



LITANIAE DICENDAE. MENSIS NOuEMBER HABET DIES XXX; LUNA uERO, XXX.



D. KAL. NOuEMBRIS. 


Festiuitas sanctorum omnium. Petente namque papa Bonifacio, iussit Phocas imperator in ueteri fano, quod Pantheon uocabatur, et a Domitiano prius factum erat, ablatis idololatrie sordibus, ecclesiam beate semper uirginis Marie, et omnium martyrum fieri: ut ubi quondam omnium, non deorum, sed demoniorum cultus agebatur, ibi deinceps omnium fieret memoria sanctorum; que ab illo tempore Kalendis Nouembris in urbe Roma celebris et generalis agitur. Sed et in Galliis, monente sancte recordationis Gregorio pontifice, piissimus Ludouicus imperator, omnibus regni et imperii sui episcopis consentientibus, statuit ut solemniter festiuitas  omnium sanctorum in predicta die annuatim perpetuo ageretur. Quam sanctam constitutionem reuerenti amore suscepit omnis Ecclesia.

[a 1Kb] Et in castro Diuione, natale S. Benigni presbyteri. Qui cum Andochio compresbytero, et Thyrso diacono, missus est in Galliam ab Oriente, a sancto  episcopo Polycarpo. Cuius predicatione comes Terentius comperta, uinctum eum et cesum ad se adduci precepit. Et rursum audita sermonum eius constantia, neruis durissimis cedi fecit. Post hec ad trochleas extensus et cesus, ac rursum carceri mancipatus, mane idola orando destruxit, et reductus est in carcerem. Cui subulas decem calentes in manibus infixerunt, et cum plumbo remisso pedes in lapide perforato fixerunt, et canes duodecim feroces cum eo incluserunt per sex dies; et attulit ei angelus panem celestem, subulas abstulit, et eum de plumbo ac ferro eripuit. Ad ultimum collum eius uecte ferreo tundi, et corpus lancea forari iubetur. Quo facto, columba niuea de carcere, Christianis aspicientibus, ad celos ascendit, et odor suauissimus  quasi paradisi secutus est. uenit autem beata Leonilla, et conditum aromatibus corpus non longe ab ipso carcere sepeliuit.

Eodem die, natale sancti Cesarii diaconi, et Iuliani presbyteri. Qui uidelicet Cesarius tempore Claudii ueniens ex Africa ad Tarracinam Campanie  ciuitatem, dum contra idololatras proclamaret in publico, tentus est a Firmino pontifice, et in custodiam reclusus. Ubi diebus multis maceratus, deinde traditus est Leontio consulari Campanie. Quem ille cum uerbis superare nequiret, iussit ante carpentum suum duci, ligatis manibus, uinctum, et nudum usque ad templum Apollinis. Quo cum peruenisset, ad orationem eius corruit templum, et occidit pontificem Firminum. Post hoc reclusus in carcere a Luxurio primo ciuitatis, fuit ibi anno uno, et mense uno. Deinde eductus in forum ab eo, dum oraret, celesti est luce circumdatus, ita ut ipse Leontius crederet, et Cesarium qui erat nudus, sua chlamyde indueret, et ab eo baptizaretur, et corpus et sanguinem Domini acciperet de manu Iuliani presbyteri. Nec  mora, dicta super eum oratione, tradidit spiritum III Kalendas Nouembris. Tunc Luxurius iussit Iulianum et Cesarium mitti in saccum et precipitari in mare. Qui eo die reiecti sunt ad littus, et sepulti ab Eusebio seruo Dei, iuxta urbem Terracinam. Et idem Eusebius postea martyrium passus est cum Felice presbytero

Item eodem die, depositio S. Seuerini monachi, de Tiburtina ciuitate.

Item natale S. Marie uirginis: que cum esset ancilla, et die natalis filii domini sui ieiunaret, nec ullo modo flecti potuisset ut manducaret de idolothytis; primo duris uerberibus afflicta, dein longa carceris custodia, equulei extensione, et ungularum laniatione uexata, martyrium consummauit.



E. Iu NONAS NOuEMBRIS. (2 Nou.


[a 1Kb] Natalis sancti uictorini, Pitabionensis episcopi, qui persecutione Diocletiani martyrio coronatus est.

Apud Laodiciam, natale beati Theodori episcopi, uiri non solum uerbis, sed etiam rebus et uirtutibus ornati. Hic arte medicus quidem fuit, sed ad animarum a Domino translatus est medicinam. uere incomparabilis, qui super omnes pene homines fide, misericordia, studio, uigilantia, atque omnibus optimis institutionibus claruit. In Scripturis quoque diuinis laborem quamplurimum gessit; quieuit autem in senectute bona.

Eodem die, natale S. Ambrosii, abbatis monasterii Agaunensis, qui prius apud Lugdunum monasterii  insule Barbare pater, et magnis uirtutibus clarus, cum illuc ob religionis egregie normam translatus fuit, beato fine ante in Domino requieuit.



F. III NONAS NOuEMBRIS. 

Natalis S. Quarti, discipuli apostolorum.

Apud Cesaream Cappadocie, natalis SS. Germani, Theophili, Cesarii, et uitalis: qui optime duxerunt martyrium, sub Deciana persecutione.

Eodem die, depositio S. Huberti episcopi.



G. PRIDIE NONAS NOuEMBRIS. 


[b 1Kb] Apud Alexandriam, beati Hierli presbyteri, uiri acris ingenii, in diuinis Scripturis hobiliter eruditi, uita purissimi, atque ad Christianam philosophiam nudi penitus et expediti, doctoris Ecclesie incomparabilis, priuatim et publice mirabiliter disputantis. Hic quieuit tempore Philippi imperatoris.

In Galliis, ciuitate Rotenus, natalis S. Amantii episcopi, cuius uita sanctitate et miraculis exstitit gloriosa.



A. NONIS NOuEMBRIS. 

Zacarie prophete, patris Ioannis Baptiste.

[c 1Kb] In Terracina, ciuitate Campanie, natalis SS.  Felicis presbyteri, et Eusebii monachi, temporibus Claudii imperatoris. Qui uidelicet Eusebius, cum sepelisset sanctos martyres Iulianum et Cesarium, et ad sepulcra eorum orans et ieiunans multos conuerteret ad fidem, quos Felix presbyter baptizabat, tenti sunt ambo a Leontio filio Leontii consularis, ob eam maxime causam quia Cesarius patrem eius Christianum fecisset. Et ad forum eius ducti, nec superati, inde carcere reclusi, et nocte eadem, cum sacrificare nolent, decollati sunt, atque in fluuium iactati. Quorum corpora uenerunt usque ad mare, et reiecta sunt ad littus, atque a presbytero quodam de Capua, nomine Quarto, inuenta. Qui ea mox imposita uehiculo duxit in casam suam, et curiose querens etiam capita inuenit; adiunctaque  corporibus sepeliuit iuxta S. Cesarium.



B. uIII IDUS NOuEMBRIS. 

Tonza Africe, natalis S. Felicis. In huius solemnitate quemdam psalmum beatus Augustinus uidetur exponere ad populum , ubi inter cetera, de eius passione loquitur, dicens: Felix martyr, uere felix et nomine et corona, cuius hodie dies est. Noueritis autem, fratres, non eum passum mortem quam alii martyres passi sunt: confessus enim, dilatus est ad tormenta; alio die inuentum est corpus eius exanime. Clauserant enim illi carcerem corpori, non spiritui: quem illic parabant torquere carnifices absentem inuenerunt: perdiderunt seuiliam suam. Iacebat exanimis, sine sensu, illis ne torqueretur; cum sensu  apud Dominum, ut coronaretur.

In Oriente, ciuitate Theophili, SS. decem martyrum, qui sub Sarracenis passi leguntur in gestis sanctorum quadraginta.



C. uII IDUS NOuEMBRIS. 

[d 1Kb] Apud Alexandriam, Achille episcopi, eruditione, fide, conuersatione, et moribus insignis.

Eodem die natalis S. Amaranti martyris, qui apud Albigensem urbem, exacto agonis fidelis cursu,  sepultus uiuit in gloria. Cuius sacrum sepulcrum, uirtute Christi, miraculis frequentibus illustratur.

[a 1Kb] Apud Perusinam Italie urbem, natalis S. Herculani, episcopi et martyris.



D. uI IDUS NOuEMBRIS. 

Rome, natalis SS. martyrum Claudii, Nicostrati, Symphroniani, Castorii, et Simplicii, imperantibus Diocletiano et Maximiano. Hi cum essent artifices insignissimi, et marmorum cesores probatissimi, imperatori Diocletiano ualde facti sunt accepti. Cum itaque tempore quodam essent quadraturis marmorum intenti, et artem suam signo crucis munirent, et ad uoluntatem ipsorum artificium fieret, horum  unus Simplicius, qui adhuc pagano errore tenebatur, dixit ad quatuor reliquos: Adiuro uos per deum Solem, ut quis iste Deus sit dicatis mihi, in cuius nomine uos tam bene operamini. Cui Symphronianus: Si potes credere, dicemus tibi, et mox artem consequeris, sed et uitam eternam habebis. Quem cum in fide sociatum beato Cyrillo episcopo consignassent, isdem episcopus baptizauit eum, et Christo Domino credere informauit. Non multo post accusati a philosophis quod Christiani essent, et quod deum Aesculapium fingere, sicut preceperat imperator, ex marmore porphyretico et proconisso noluissent, Diocletianus iussit cuidam tribuno nomine Lampadio, sub moderatione uerborum eos audiri. Quibus isdem Lampadius dixit: Adorate deum Solem, ut destruatis  consilium philosophorum. Qui respondentes dixerunt: Nos nunquam adoramus facturam manuum nostrarum, sed adoramus Deum celi et terre, qui imperat in eternum, Iesum Christum Filium Dei. Reclusi sunt igitur in custodia publica. Inde cum mutari a fide Christi non possent, iubente Lampadio, exspoliantur, et scorpionibus grauissime ceduntur; mox Lampadius a demonio correptus exspirauit. Hoc factum cum audisset Diocletianus, nimio furore plenus iussit cuidam Nicetio togato ut in loculis plumbeis uiui includerentur, ac sic in fluuium precipitarentur. Post dies autem quadraginta duos uenit quidam Nicodemus Christianus, et leuauit cum ipsis loculis corpora martyrum, et in domo sua honorifice posuit. Passi uero sunt uI Idus Nouembris.

 Eodem die, natale sanctorum quatuor Coronatorum, id est Seueri, Seueriani, Carpophori et uictorini. Hi cum impellerentur ad sacrificandum, reluctantes, nec consensum impiis prebentes, perstiterunt in fide. Nuntiatum est autem Diocletiano imperatori, qui illico iussit ut ante simulacrum  Aesculapii ictibus plumbatarum cesi deficerent. Quorum corpora iussit in platea canibus iactari, et iacuerunt ibi diebus quinque. Tunc pii Christiani uenerunt, et collecta corpora sepelierunt in uia Lauicana, milliario ab urbe tertio, in arenario, iuxta corpora sanctorum martyrum Claudii, Nicostrati, Symphroniani, Castorii et Simplici. Passi sunt autem sexto Idus Nouembris, post duos tamen annos passionis horum quinque martyrum. Cum autem nomina eorum minime reperirentur, statuit beatus Melchiades episcopus ut anniuersaria quatuor Coronatorum dies sub nominibus sanctorum quinque martyrum recoleretur. Intercurrentibus tamen annis, cuidam sancto uiro etiam nomina eorum reuelata sunt. Festiuitas uero ut fuerat statuta, celebris in  aliorum martyrum festiuitate permansit, ac locus quatuor Coronatorum nomine insignis.



E. u IDUS NOuEMBRIS. 

Natale sancti Theodori martyris, temporibus Maximiani et Maximini imporatorum. Qui cum esset miles, et uere Christianus, adductus est ad Brincam prepositum legionis, a quo dilatione accepta ut sententia irreuocabiliter permaneret, [b 1Kb] iudici Popilio sistitur, qui iussit eum mitti in carcerem, et signari ostium carceris; ubi diuina consolatur uisitatione. Post aliquot dies iterum adductus ante presidem, suspensus est in ligno, et ungulis ferreis latera eius rasa, quousque coste ipsius nudarentur. Deinde dictauit sententiam, dicens: Theodorum non  obtemperantem preceptis inuictissimorum imperatorum, potentieque deorum, credentem uero Iesum Christum crucifixum, iubeo ignibus tradi. Igitur beatus martyr signaculo crucis munitus, manibus post tergum ligatis, in focos propellitur. Et prospiciens uidet in turba lacrymantem Cleonicum, qui cum eo tyro adductus fuerat. Et exclamans dixit: Cleonice, exspecto te; festina, et sequere me. Et cum iam flammarum globis undique uallaretur beatus martyr, orationem fudit, laudans et glorificans Patrem, et Filium, et Spiritum sanctum. Sicque sanctam animam Christo reddidit u Idus Nouembris. Quedam autem mulier, Eusebia nomine, collegit corpus eius, et sindone munda inuoluens transtulit in possessionem suam, in locum qui appellatur Euchaita.

 [c 1Kb] Item eodem die apud Bituricas, S. Ursicini, qui Rome ordinatus a successoribus apostolorum primus eidem urbi destinatur episcopus.



F. Iu IDUS NOuEMBRIS. 

In territorio Agathensi, in Cessatione, natalis SS.  martyrum Tiberii, et Modesti, et Florentie: qui tempore Diocletiani uariis tormentis cruciati, martyrium compleuerunt.

Item eodem die S. Martini pape: qui ob fidem catholicam, ab imperatore Constantino heretico, per Theodorum exarchum de ecclesia raptus, ac perductus Constantinopolim, relegatus apud Chersonam Lycie prouincie, ibidem uitam finiuit, multis in eodem loco uirtutum signis usque hodie refulgens.



G. III IDUS NOuEMBRIS. 

In Galliis, Turonis ciuitate natalis sancti Martini episcopi et confessoris.

Eodem die in Scythia, metropoli Phrygie Salutarie,  passio sancti Menne martyris: qui persecutione Diocletiani et Maximiani, cum esset miles nobili genere, ex Aegyptiorum prouincia ortus, abrenuntians terrene militie, primum celesti Regi secreta conuersatione in eremo militauit. Deinde natalitiis prefatorum imperatorum procedens ad publicum, ac se Christianum libera coram ipsis uoce declarans, traditus est Pyrrho duci torquendus; qui iussit eum in carcerem includi, quandiu imperatorum natalitia celebrarentur. Peracta igitur festiuitate, ac sedente eo pro tribunal, iussit eum suis aspectibus presentari; cui et dixit: Hesterna die infauste et temerarie ausus es theatrum introire, et uanissimis, nescio quibus, eloquiis profanare, maxime cum de te asseratur nostre fuisse malitie.  Sacrifica diis, ut omnia tibi que per ignorantiam gessisti ignoscantur, et ad honorem pristinum reformeris. Ad hec beatus Mennas cum respondisset: Ego hoc seculi honore non delector, sed Christi Domini discipulus effici cupio; iubente duce, extensus, et neruis bubulis manibus ligatus, tandiu a militibus uirgis cesus est, donec sanguine ipsius platee locus repleretur. Deinde in equuleo exungulatus, et lampadibus circum latera adustus, cilicioque plage a militibus fricate, et carbones ignis super eas impositi, per tribulos quoque et sudes ferreas, ligatis manibus ac pedibus, tractus, plumbatis etiam collo et maxillis grauiter contusus, in laude et confessione omnipotentis Dei immobilis permansit. Nouissime Pyrrhus dux sententiam ex tabella recitari precepit:  Mennatem ex milite omnium Christianorum auctorem, nolentem acquiescere preceptis imperatorum, neque uolentem sacrificare diis, gladio animaduerti placet, et corpus eius igni comburi. Furtim itaque a Christianis corpus eius e medio ignis ereptum est, et mundis linteaminibus aromatibusque conditum,  debita ueneratione in cemeterio III idus Nouembris curatum. Cuius deinde sacrum corpus Constantinopolim translatum, ciuitate regia digno honore ueneratur.

Item Lugduni, sancti uerani episcopi, cuius uita fidei et uirtutum meritis illustris fuit.



A. PRIDIE IDUS NOuEMB. 

[a 1Kb] Apud Africam, commemoratio SS. Arcadii, Probi, Paschasii et Eutychiani: qui ex Hispania oriundi, cum apud Sigericum [b 1Kb] [al., Geisericum.] Wandalorum regem merito sapientie et fidelis obsequii cari clarique haberentur, nec in Arianam perfidiam, cui ipse deditus erat, ullatenus declinari paterentur, excitato in rabidissimam iram barbaro,  primum proscripti, deinde in exsilium acti, tum atrocissimis suppliciis excruciati, postmodum diuersis mortibus interempti, illustri martyrio mirabiliter occubuerunt. Puer autem Paulillus nomine, frater Eutychiani et Paschasii, cum a professione atque amore catholice fidei nullis minis deturbari posset, fustibus diu cesus, et ad infimam seruitutem damnatus est; ideo, ut apparet, non occisus, ut de superata seuitia impii etiam illa etas gloriaretur.

Eodem die, sancti Melanii, Redonice ciuitatis episcopi: qui post innumerabilium signa uirtutum, iugiter intentus celo, emigrauit a seculo.



B. IDIBUS NOuEMB. 

Rauenne, natans SS. Martyrum ualentini, Solutoris,  et uictoris.

Turonis, S. Brictii episcopi.

In Prouincia, apud ciuitatem Aquis, B. Mitrii clarissimi martyris.



C. XuIII KAL. DECEMB. 

Apud Thraciam, ciuitate Heraclea, natalis Sanctorum martyrum Clementini, Theoditi, et Philumeni.

[c 1Kb] Apud Alexandriam, beati Serapionis, quem persecutores sub Decio, in domo sua repertum, crudelissimis affecerunt suppliciis, ita ut omnes ei iuncturas membrorum prius soluentes, de superioribus eum precipitarent, ac sic Christi martyr  efficeretur.



D. XuII KAL. DECEMB. 

Natalis sancti Felicis episcopi, qui a quindecimo etatis sue anno miraculorum gloria insignis fuit, et Martiano preside, cum aliis triginta martyrium  compleuit. Corpus eius Elpidius presbyter in Nolensi ecclesia sepeliuit.



E. XuI KAL. DECEMB 

Natalis S. Eucherii Lugdunensis episcopi, admirande fidei, uite et doctrine uiri. Qui ex nobilissimo senatorum ordine ad religiosam uitam habitumque conuersus, diu in agro suo super fluuium [a 1Kb] Druentiam intra septa spelunce sponte conclusus, Christo seruiuit, ieiuniis et orationibus uacans. Defuncto autem pontifice Lugdunensi, cum uniuersa Ecclesia iuxta morem a se antiquitus obseruatum, triduanis ieiuniis et obsecrationibus, qui gubernationem eiusdem ecclesie suscipere deberet, sibi posceret  a Domino reuelari, cuidam puero apparens in uisu angelus Domini: Est, inquit, senator quidam, Eucherius nomine, super fluuium (al., Durentiam] Druentiam retrusus in specu, qui, relictis omnibus que possidebat, secutus est Dominum; ad hunc deducendum pergite, et uobis pastorem illum constituite, quoniam a Deo electus est. Quod cum puer senioribus diluculo retulisset, omnipotenti Deo, cunctis fratribus conuocatis, gratias egerunt; missoque cum clericis ad prefatum locum archidiacono, qui tunc ecclesie curam gerebat, inuenerunt eum, sicut Dominus reuelarat. Cumque illi archidiaconus rem propter quam uenerat retulisset, cepit cum iuramento dicere se uoluntarie de specu non egressurum, nec cum eo, nisi ligatus duceretur, iturum.  Cumque diu talia repeteret, archidiaconus, effracto muro spelunce, eduxit eum, et iuxta quod ipse iurauerat, uinctum perduxit Lugdunum. Quem pari animo, unoque consensu clerus et populus sibi eligens sacerdotem, in pontificali cathedra solemniter collocauit. Huius uxor Galla, in sancto habitu Deo seruiens, speluncam eius ingressa, omne illic uite sue tempus in studio religionis exegit. Due ipsorum filie, quarum una Consortia, altera Tullia uocabatur, uirginitatis gratia et signorum gloria claruerunt.



F. Xu KAL. DECEMB. 

[b 1Kb] Apud Alexandriam B. Dionysii episcopi, in multis sepe confessionibus satis clari, et pro passionum  tormentorumque diuersitate magnifici, temporibus imperatorum ualeriani et Gallieni. Denique refertur, insectantibus se persecutoribus cum ipse astaret iudici, respondisse: Quid insectando laboratis? Caput meum pro quo magnopere fatigamini, auulsum ceruicibus sumite et donum magnum ad tyrannum et imperatorem uestrum ferte. Preses autem Aemilianus erat. Ante quem cum Dionysius unum solum Deum prosequeretur, qui celum fecisset et terram, huncque diceret adorandum, ceteros  autem neque esse deos, neque adorari debere; in castrum quoddam deserti, quod Cefro appellatur, in exsilium truditur, ob hoc precipue electum quod loci incole gentiles erant, et idolorum superstitionibus satis dediti. Qui exsulem Dionysium primo hostili animo et satis aduersa mente suscipiunt; post uero cum paulatim per Domini gratiam uerbum Dei his seminare cepisset, pars maxima trucis et barbari populi, relictis idolis, conuersa est ad Deum uerum, Christoque subiecta. Quo comperto, rursus eum ad alium locum, uicinum quidem Alexandrie, sed incolis desertum, ac pene habitatoribus uacuum transtulerunt. Sed et ibi cum pro urbis uicinitate nostrorum populus eum frequentaret, et tanquam pastore recepto grex letior et constantior  agonibus redderetur, rursum missis cum centurione militaribus uiris, ipsum Dionysium, et cum eo Gaium et Petrum catenis constrictos, et diuersis cruciatibus afflictos, in desertum quoddam Libye pertraxerunt, ibique eos in loco squallidissimo, et omni usu humanitatis carente, a Paretonio trium dierum itinere in desertum protento, nexos uinculis reliquerunt. Tunc temporis etiam Maximus presbyter, et Dioscorus, Demetrius quoque et Lucius, necnon Faustinus atque Aquila, satis clari et insignes titulo confessionis effecti sunt. Interea beatus Dionysius regressus Alexandriam, senio grauatus quieuit in pace, decem et septem annis functus sacerdotio.

Eodem die, ciuitate Corduba in Hispaniis, passio  sanctorum martyrum Asciscli et uictorie: ubi ob commendationem pretiose mortis eorum eodem die rose orte diuinitus florentes colliguntur.

[c 1Kb] Aurelianis, sancti Aniani episcopi.



G. XIu KAL. NOuEMB. 

[d 1Kb] Antiochie, natale sancti Romani, qui temporibus Diocletiani, cum Asclepiades prefectus ecclesiam irrumpere, eamque funditus conaretur euertere, ceteros Christianos hortatus est ut ei contradicerent. Unde eum protinus uinctum sibi exhiberi iussit, et Christum constantissime confitentem primum extendi equuleo, deinde plumbatis grauiter et fustibus cedi; post hec etiam nouacula acutissima  maxillas ei radi fecit [e 1Kb] . Tunc ad petitionem eius puerum paruulum induci precepit: quem Romanus Christi nomen inuocans, utrum unum an plures deos melius esset colere interrogauit, ut ex eius confessione prefectus confunderetur. Cumque puer unum Deum solum credendum esse dixisset, indignatus Asclepiades, catomo suspendi eum ac uerberari, et postremo etiam decollari iussit. Erat autem nomen puero Baralas. Romanus uero rursus equuleo suspensus, ungulisque exaratus, ad rogum  ardentem, in quem precipitaretur, perductus est. Sed, orante eo, uenit repente imber inundans, et exstinxit ignem. Post hoc iussit ei linguam abscindi. Quo facto, cum Christum uoce clarissima collaudaret, reclusus in carcerem, ad extremum laqueo strangulatus est.

Eodem die in eadem urbe natalis sancti Hesychii, qui sub prefato imperatore cum esset miles, et preceptum audisset, ut quisquis non sacrificaret idolis cingulum militie deponeret, repente cingulum soluit. Ob hanc causam imperator colobio indutum, primo in gyneceum eum dedit; deinde, ligato in dextera eius saxo ingenti, in fluuium precipitari iussit.



A. XIII KAL. DECEMB. 


Rome, uia Appia, natalis sancti Maximi presbyteri et martyris, qui persecutione Maximini passus, positus est ad sanctum Sixtum.

Apud uiennam, sanctorum martyrum Seuerini, Exuperii et Feliciani: quorum corpora post multa annorum curricula, ipsis reuelantibus, inuenta, et a pontifice urbis clero et populo honorifice sublata, in basilica sancti Romani, que iam dicte ciuitatis parte orientali sita est, condigno honore condita sunt.

[a 1Kb] Die eodem natale sancti martyris. Huic tantum fiducie et magnanimitatis per Dei gratiam datum est, ut cum ad eos qui in carcere tenebantur fratres nemo prorsus humanitatis et ministerii  causa permitteretur accedere, iste una cum collega suo Eusebio indesinenter et reuiseret, et necessaria ministraret. Et cum per dies singulos presidis furor cresceret, iugulando alios, alios suppliciis et diuersis cruciatuum generibus affligendo, squalore carceris et catenarum ponderibus enecando, et super omnia precipiendo ne quis ad eos prorsus accederet, ut et inedia quasi aliud tormenti genus adhiberetur; concessit tamen Deus huic diacono, et college eius gratiam, ut inuitis omnibus, eis ad confessores Christi non negaretur accessus. Grandeuus igitur et plenus dierum confessor perdurans, perfecto martyrio B. Faustus obtruncatione capitis consummatus est.



B. XII KAL. DECEMB. 


[b 1Kb] Rome, natalis sancti Pontiani pape. Qui, Maximino aduersus ecclesiarum sacerdotes persecutionem commouente, cum [al., Philippo] Hippolyto presbytero Sardiniam deportatus, ibique fustibus mactatus, martyrium consummauit. Corpus eius a beato Fabiano papa relatum, atque in cemeterio Callisti sepultum est. Sedit autem in episcopatu annos nouem, menses quinque, dies duos.

Apud Siciliam, ciuitate Messana, sanctorum Ampeli et Caii.

[c 1Kb] Apud Cabilonem, beatissimi Syluestri, episcopi  et confessoris, qui quadragesimo secundo anno sacerdotii sui plenus dierum atque uirtutum migrauit ad Dominum.



C. XI KAL. DECEMB 

Natalis beatissimi Rufi, de quo apostolus Paulus ad Romanos scribit: Salutate Rufum electum, et matrem eius et meam .

In Italia, monasterio Bobio, sancti Columbani abbatis, qui multorum cenobiorum fundator, et innumerabilium pater exstitit monachorum, multisque uirtutibus clarus, quieuit in senectute bona.



D. X KAL. DECEMB. 

Rome natalis sancte Cecilie uirginis, que sponsum  suum ualerianum et fratrem eius Tiburtium ad credendum Christo perdocuit, ac deinde ad martyrium incitauit. Hanc Almachius post martyrium eorum teneri fecit, et ut thura demonibus poneret impelli. Apparitores uero attendentes nimium decorem et prudentiam eius, rogabant eam ne tale decus amitteret, et tantam pulchritudinem in mortem daret. At illa consilium pietatis sufficienter insinuans, et de gratia omnipotentis Dei eos informans, cum ad credendum Christo permotos cerneret, dicit eis: Ite, dicite infelici Almachio quod ego indicias petam, ut hic intra domum meam faciam uenire, qui uos omnes faciat uite eterne participes. ueniens igitur papa sanctus Urbanus, baptizauit plus minus  quam quadringentos promiscui sexus nomines, inter quos unus clarissimus uir erat nomine Gordianus. Iterum Almachius beatam Ceciliam sibi presentari iussit. Et cum insuperabilem eam in confessione fidei permanere uideret, iubet ut ad domum suam duceretur, et ibi flammis balnearibus concremaretur. Ubi inclusa die integro et nocte, quasi in loco frigido integra perstitit sanitate, cum semper incendia lignis congestis ministrarentur. Quod audiens Almachius misit qui eam decollaret. Quam spiculator tertio ictu percussit, sed caput eius amputare non potuit; superuixit autem triduo. Tunc S. Urbanus corpus eius auferens nocte, sepeliuit inter collegas suos episcopos. Passa est autem beata uirgo Marci Aurelii et Commodi imperatorum temporibus.



E. IX KAL. DECEMB. 


[d 1Kb] Natalis sancti Clementis, qui sub persecutione Traiani, martyrio coronatur

Tunc etiam illustrissima et beatissima Dei famula Flauia Domitilla, que fuit Flauii Clementis consulis ex sorore neptis, et a sancto Clemente sacro uelamine ad integritatis perseuerantiam traditur consecrata, ob testimonium quod Christo perhibebat, cum aliis plurimis in insulam Pontiam exsilio deportata, longum inibi martyrium duxit.

Eodem die, natale sancte Felicitatis, matris septem  filiorum martyrum, que, iubente Antonino, decollata est pro Christo. Idem enim imperator iniunxerat prefecto urbis Publio, ut eam compelleret cum filiis suis deorum sacrificiis inclinari. Qui blando alloquio ad sacrificium eam prouocans, minatur penarum interitum. Cui beata Felicitas: Nec blandimentis tuis resolui potero, nec terroribus frangi; habeo enim Spiritum sanctum, qui me non permittet uinci a diabolo, et ideo secura sum quia uiua te superabo; et si interfecta fuero, melius te uincam occisa. Deinde alia die sedit prefectus in foro Martis, iussitque eam adduci cum filiis suis; cui et dixit: Miserere filiis tuis, iuuenibus bonis, et flore prime iuuentutis florentibus. Beata Felicitas respondit: Misericordia tua impietas est, et exhortatio  tua crudelitas est. Et conuersa ad filios suos dixit: uidete, filii, celum, et sursum aspicite ubi uos exspectat Christus cum sanctis suis. Pugnate pro animabus uestris, et fideles uos in amore Christi exhibete. Audiens hoc Publius, iussit eam alapis cedi. Tunc conuocans filios eius, cepit cum eis agere ut sacrificarent. Ianuarius respondit: Stulta suades, nam sapientia Domini me conseruat, et faciet me omnia tormenta superare. Statim iudex iussit eum uirgis cedi, et in carcerem recipi. Felix dixit: Unus est Deus, quem colimus, cui sacrificium pie deuotionis offerimus: unde tu ne credas, aut me aut aliquem fratrum meorum a Domini Iesu Christi amore recedere; et si immineant uerbera, fides nostra nec uinci potest nec mutari. Philippus dixit: Isti de  quibus dicis nec dii sunt, nec omnipotentes; sed sunt simulacra uana et misera et insensibilia, et qui eis sacrificare uoluerit in eternum peribit. Syluanus dixit: Nos, si transitorium timuerimus interitum, eternum incurremus supplicium; et quoniam uere nouimus que premia sunt parata iustis, et que pena sit constituta peccatoribus, idcirco Romanas leges contemnimus, ut iussa diuina seruemus. Alexander dixit: Ego seruus Christi sum; ore confiteor illum, corde teneo, incessanter adoro. Infirma etas quam uides, canam habet prudentiam. uitalis dixit: Melius uiuit qui uerum Deum colit, quam qui demonia optat habere propitia. Martialis dixit: Omnes qui non confitentur uerum Deum esse in eternum incendium erunt. Iudex gesta  omnia scriptis Antonino innotuit. Quos ille iussit diuersis suppliciis interire, matre nouissime consummata.



F. uIII KAL. DECEMBRIS. 

[a 1Kb] Rome, natale S. Chrysogoni martyris, qui per biennium iussu Diocletiani coniectus est in uincula, ubi multa perpessus, S. Anastasie alimoniis fouebatur. Cum igitur beatam Anastasiam zelans uir eius Publius, custodibus adhibitis, ita clausisset, ut nec cuiuscunque fenestelle aditum aspectaret, ad hunc confessorem Chrysogonum, qui eam in Christo erudierat, talia scripta dirigit: »Sancto confessori  Christi Chrysogono, Anastasia. Licet pater meus cultor fuerit idolorum, mater tamen Fausta Christianissima semper uixisse probatur et casta. Hec me inter ipsa cunabula fecit fieri Christianam. Post cuius excessum sacrilegi iugum mariti suscepi. Cuius, Deo miserante, thorum mentita infirmitate declinans, die noctuque Domini nostri Iesu Christi amplector uestigia. Cum iste patrimonium meum, ex quo illustratur, cum indignis et turpibus idololatris exhauriat, me quoque ueluti magnam atque sacrilegam custodie tam grauissime mancipauit, ut uitam me corporalem amittere suspicer. Nihil enim superest, nisi ut, emisso spiritu, succumbam; in qua morte licet glorier de confessione Domini nostri Iesu Christi, tamen in eo mens mea ualde conteritur,  quod opes mee, quas ego ex asse Deo uoueram, alienis a Deo et turpibus inseruiunt. Et idcirco deprecor te, homo Dei, ut instanter Dominum depreceris, ut aut, ad fidem suam uenturum si preuidet Publium, sinat uiuere; aut, si preuidet eum in hac incredulitatis peruersitate mansurum, iubeat eum dare locum suis cultoribus. Melius est enim ei exhalare spiritum quam Dei Filium denegare et eum confitentes impedire. Etenim omnipotens testis est Christus, quoniam, si liberata fuero, sanctorum uestigiis adherebo, et curas omnium sollicite exercebo, ut ceperam. uale, uir Dei, et memento mei.« Cum hanc epistolam legisset Chrysogonus, oratione facta cum multis confessoribus, ita rescripsit: »Fluctuanti tibi inter procellas et turbines mundi, cito  super undas deambulans Christus adueniet, et diaboli aduersum te flantem spiritum uno iussionis sue sermone compescet. Patienter, et quasi in medio mari posita, crede ad te Christum esse uenturum, et ad temetipsam conuersa, exclama cum propheta, dicens: Quare tristis es anima mea, et quare conturbas me? Spera in Deo, quoniam adhuc confitebor illi: salutare uultus mei, et Deus meus . Geminum diuini muneris probatur indicium, cum tibi et terrena reddentur, et donabuntur celestia. Deus enim beneficium suum ad hoc extremitatibus protrahit, ut non sit nobis uile quod prestat. uide ne turberis in hoc quod pie uiuenti tibi inferantur aduersa. Non enim deciperis, sed probaris. Non est tuta defensio quam per hominem putas posse constare. Audi Scripturam  dicentem: Maledictus homo qui spem suam ponit in homine; et benedictus homo qui spem suam ponit in Deo . Caue fortiter, uigilanter, strenue uniuersa peccata, et a Deo solo quere solatium, cuius iussa conseruas. Cito enim ad te placidum tempus conuertetur, et quasi post noctis tenebras floridum dies lumen aspicies; atque post glaciale frigus hyemis transeuntis, aurea tibi tempora et serena succedent, ut omnibus, qui pro Christi amore affliguntur, prebeas temporalem letitiam, per quam sine dubio consequeris eternam. uale in Domino, et ora pro me.« Hanc epistolam legens Anastasia, fortiores fidei uires accepit, tantum de uirtute patientie  gloriari incipiens, quantum prius de oppressione infidelissimi uiri se causabatur affligi. Igitur beata Anastasia, cum ita in custodia stringeretur, ut uix ei aqua daretur, estimans se in ipsa tribulatione deficere, scripsit epistolam: »Beato martyri et confessori Christi Chrysogono, Anastasia. Finis uenit corporis; memento mei, ut egredientem animam meam ipse suscipiat pro cuius amore ista sustineo, que ex ore huius uetule recognoueris.« Ad hec sanctus Chrysogonus talia remisit scripta: »Chrysogonus Anastasie. Semper est ut lumen tenebre antecedant. Sic etiam post infirmitatem salus reuertitur, et uita post mortem promittitur. Uno fine concluduntur et aduersa huius mundi, et prospera, ne uel tristibus desperatio, uel letis elatio  dominetur. Unum mare est, in quo nauicule corporis nostri uelificant, et sub uno corporis gubernatore anime nostre nautico funguntur officio. Quorumdam igitur naues, fortissimis carinarum nexibus solidate, tenebrosi equoris concitatos fluctus illese pretereunt. Quorumdam uero fragili iunctura lignorum etiam in tranquillo uicinum morti conficiunt cursum. Prope est enim ut pereant qui non cogitant qualiter ad salutis portum pertingant. Tu autem, o Christi irreprehensibilis famula, crucis Christi tropei in tota mente consurge, et teipsam ad opus Dei prepara. In quo eius desideriis dum parueris, cum martyrii palma ad Christum pertinges.« Igitur Diocletianus in Aquileie partibus positus, interficiens Christianos, iussit sibi adduci Chrysogonum. Cui  cum diceret: Accipe prefecture dignitatem, sume etiam consulatum generis tui, tantum ut adores deos; beatus Chrysogonus respondit: Unum Deum mente adoro, corde colo, sinceris actibus ueneror; istorum autem deorum uestrorum simulacra, quia omnino demonum theno  noui esse, exsecror, atque abiicio. Tunc iussu Diocletiani ductus est ad aquas Gradatas, et ibidem decollatus. Corpus eius in mare proiectum, post modicum in possessione que dicitur ad Saltus, inuentum est. Quod sanctus Zoilus, senex presbyter collegit, et in locello subterraneo in cubiculo suo posuit. Cui etiam caput eius reuelatum est, ita recens quasi eadem die fuisset abscissum, quod corpori eius compaginauit. Passus est autem B. Chrysogonus uIII Kal. Decembris, 5 Kalend.  eiusdem mensis conditus. Sanctus uero Zoilus tricesimo die passionis eius, apparente sibi S. Chrysogono, perrexit ad Dominum.



G. uII KAL. DECEMBRIS 

[a 1Kb] Natale sancti Petri Alexandrini episcopi. Hic duodecim annos in episcopatu illius uerbis exigit: quorum tres ante persecutionem, reliquos uero nouem sub diuersis tentationum generibus duxit. Cumque se semper, in omni agone persecutionum positus, arctioribus uinculis continentie distringeret, et ad utilitatem atque instructionem Ecclesie in uerbo  Dei nobiliter insisteret, satisque uigilanter erga omnem sacerdotii curam diebus sudaret ac noctibus, nono persecutionis anno, episcopatus uero sui duodecimo, martyrii coronam capitis obtruncatione promeruit. Ad hunc namque comprehendendum Maximinus tyrannus tribunum quemdam direxit. Qui ingressus Alexandriam, reperit eum cum multitudine populi, sanctorum apostolorum commemorationem celebrantem; quem comprehensum, et uinculis alligatum posuit in custodia carceris. Et post dies aliquot Maximinus tyrannus litteris admonuit tribunum, ut quam celerius eum puniret. Interea dum in carcere seruaretur, et uniuersus populus urbis Alexandrie, fores carceris obseruaret amore pastoris sui, Arius infelix, qui a beato Petro excommunicatus  et degradatus propter dogma erroris habebatur, cognita sententia Maximini aduersus beatum Petrum, festine peruenit ad ecclesiam, obsecrans ut pro eo clerus et populus apud episcopum intercederet, putans quod post discessum eius ipse leuaretur episcopus. uenientes igitur qui rogati fuerant, ceperunt pro Ario beatum episcopum supplicare. Quibus sanctus episcopus magno suspirio respondit quod iam Arius, Deo mortuus, a facie Dei proiectus esset, quia grauiter in essentiam deitatis blasphemasset, dogmatizans Patrem et Filium et Spiritum sanctum non esse unius essentie et nature. Et apprehendens duos presbyteros Achillam et Alexandrum de turba seorsum, ait illis secrete: Ego quidem etsi peccator sum, tamen scio me uocatione  celesti ad hunc agonem martyrii esse uocatum. uobis igitur pium est confiteri mysterium Dei, quod mihi reuelatum est, quia uos post martyrium meum, sedem et episcopatum meum consecuturi estis. Et tu quidem primus Achilla; post te uero Alexander. In hac hora denique noctis, ut uobis totum de Ario aperiam, cum solemni consuetudine Deo sacrificium orationum consummassem, ecce subito apparuit mihi in habitu pueri Christus Dominus meus, ad cuius presentiam splendore nimio illustratus, uultum maiestatis eius non ualebam aspicere. Erat autem indutus colobio lineo candido nimis, conscisso a summo usque deorsum, et ambabus manibus coniungebat eum circa pectus suum, quodammodo cooperiens nuditatem suam. Quem ut uidi, timore nimio  correptus, tandem confortatus, aio ad eum: Quid est, Domine, quod uideo tunicam tuam scissam a summo usque deorsum? Qui respondens, dixit mihi: Quotidie inde tractas, et nescis quomodo scissa est? Arius namque hoc fecit, qui separauit a me populum hereditatis mee, comparatum sanguine meo. Precipio nunc et moneo ne recipias eum in communionem, nec rogantibus his qui uenturi sunt ad te, quos ille direxit, ueniam ei prestes. Hec que tibi manifestaui duobus presbyteris nota facias, ut ipsi post te, eum anathematizando abiiciant, ne illius errore populi decipiantur. Exhortationis igitur sermonem eis faciens, et ut in catholice fidei unitate  manerent, commendans eos Domino in quem crediderant, dimisit in pace. Nimio uero amore illius cum populi circa carcerem detinerentur, et aperte de carcere educi beatus Petrus non posset, noctis medio tribunus una cum militibus, rupto pariete carceris, per modicum foramen ad locum ubi decollandus erat eum perduci fecit. Sanctus itaque Petrus, oratione facta ad sepulcrum beati Marci euangeliste, et sanctorum successorum eius Aniani, Demetrii, Eraclii et Theone, inclinans genua sua, et gratias agens Deo qui eum martyribus suis sociasset, extendit ceruicem suam gladiatori, atque ita percussus, martyrii palmam adeptus, occubuit. Et reuerenter inde a Christianis sublatus, in locum qui dicitur Leocados, in cemeterio quod ipse edificauerat,  ad Orientem ciuitatis Alexandrie, sepultus est. Hic quotiescunque ingrediebatur in Thysiasterium, et ascendebat ad superioris pulpiti locum, oratione facta, et pace data populo, uidebat ignis splendorem quasi egredientem de sede. Ad cuius fulgorem, eius mens in nimium amorem contemplationis Dei rapiebatur, tantaque  humilitate tunc se deponebat, ut nunquam in throno eminentiori, ubi ipsi resederant, sed sub scabello pedum illorum sederet. Passus est autem hic beatissimus episcopus tempore Maximi imperatoris, qui decimam persecutionem a Diocletiano et Maximiano ceptam in Orientis partibus exercuit. Cum quo simul et alii plures ex Aegypto episcopi trucidantur cum clericis et laicis fere sexcentis  sexaginta.



A. uI KAL. DECEMBRIS. 

[a 1Kb] Natalis sancti Lini pape, qui post apostolum Petrum, primus Romanam Ecclesiam tenuit annis duodecim, mensibus tribus, ac duodecim diebus; et martyrio coronatus, sepultus est in uaticano. Huius Lini Paulus in Epistola ad Timotheum meminit .

[b 1Kb] Apud Alexandriam, SS. Martyrum Fausti presbyteri, et Dii, et Ammonii: qui cum beato Petro eiusdem urbis episcopo, iubente Maximino, trucidati sunt.

Eodem die, B. Alexandri; episcopi et martyris, sub Antonino imperatore. Cui beato episcopo, cum  esset famosissimus in miraculis, quodam tempore delatus est quidam mortuus; cuius parentes cum hortaretur sanctus uir ut crederent in Christum, spoponderunt se facturos, si isdem mortuus suscitaretur. Tunc sanctus uir, oratione facta, conuersus ad corpus, dixit: In nomine Patris, et Filii, et Spiritus sancti, surge. Qui statim surgens clamare cepit: Audite, parentes, et populus uniuersus. Ductus a duobus Aegyptiis uultu teterrimis, iraque plenis, positus sum in obscurissimo loco ubi erat puteus; subitoque ueniente quodam iuuene, nimio splendore corusco, totus ille locus contremuit, et exclamauit iuuenis ille splendidissimus: Remittite puerum, quia  uocatur a famulo Dei Alexandro. Et ecce reductus sum in corpore. Nunc, domine Alexander, baptiza me in nomine Dei tui, ne ultra uideam quod hodie uidi. uocabatur is Luceius, cum quo baptizati sunt alii centum uiginti quinque. Cumque rumor B. Alexandrum ubique spargeret, Antoninus direxit Cornelianum presidem, ut Alexandrum episcopum ei exhiberet; qui inuenit eum die Dominica in ecclesia docentem, et missas agentem; et sicut imperator iusserat, apprehensum perduxit Romam. Secuti sunt autem eum Crescentianus presbyter, Bonifacius, et uitalio. Preses uero, ligatis manibus eius retro, obtulit eum Antonino; a quo interrogatus, cum de Christo constantissime peroraret, fustibus iussus est mactari, et grauissime cedi, deinde in custodiam  claudi. Quo cum a militibus duceretur, Antoninus post illum clamauit: Quatuor dierum a me tibi dantur inducie, ut, deposito cultu uanitatis tue, ultroneus aduenias. Cui sanctus Martyr respondit: Quatuor dies iam estima preterisse; quod desideras, hodie comple. Misso igitur illo in custodiam, B. Crescentianus sedens sub arbore, cepit plorare, et pre tristitia soporatus dormire. Cui uisus est Angelus Domini, et dixit ei: Iam fui ad Alexandrum, et solui uincula eius, et confortaui eum; et nunc ne sedeatis sub hac arbore, ne forte tyranno nuntiemini. Eductus igitur de custodia beatus Alexander, iterum sistitur Antonino, et suspensus in equuleo, iubente impio, lampades ardentes circa latera ei apposite sunt, ac ungulis corpus illius abrasum.  Deinde ex equuleo depositus, ductus est ad templum Apollinis. In quo ingressus, statim ut orauit, pars aliqua templi, et simulacrum Apollinis cecidit. Antoninus uero hoc factum magicis artibus deputans, sedens pro tribunali, sanctum episcopum ad bestias damnauit. Et cum nulla eum tetigisset, fornacem igneam parari iussit, et beatum uirum in eam iactari. Ut autem sanctus martyr, expansis manibus, in medio fornacis orauit ad Dominum, totus ignis ita exstinctus est, ut nec uestigium caloris remaneret. Tunc Antoninus de fornace sanctum uirum eductum decollari precepit. Cumque iam duceretur a militibus, quidam iuuenis ex officio Antonini, Herculanus nomine, exclamauit, dicens: Antonine, insensate tyranne, cur cecus et surdus perduras? Ecce famulus  Dei post uirgas, post equuleos tuos, et lampades, atque ungularum attactus, post templi et idoli tui ruinam, post leonum et ursorum rabiem deuictam, post fornacis ignem exstinctum, nunc ad decollandum gaudio repletus uadit. Quis dubitet uerum Deum esse qui ita suos confortat? Antoninus hec audiens: Infelix, inquit, iuuenis, quid tibi factum est, ut tales sermones loquaris? Et iratus iussit iuuenem teneri, quem cum diuersis cruciatibus afflixisset, gladio consummauit. Beatus uero Alexander cum duceretur, obuiauit ei quedam uidua quam beatus martyr rogauit, dicens: Commoda mihi orarium. At illa prestitit ei. Officiales autem dixerunt  mulieri: Perdidisti orarium tuum. Facto itaque signo crucis, exspoliauit se beatus Martyr tunica, et in linea stans, texit sibi de orario oculos, dein, positis genibus, suscepit gladium uia Claudia, uigesimo milliario ab Urbe. Et factus est terremotus, et uicus et therme ceciderunt. Sanctus autem Crescentianus, et hi qui cum illo erant, reuelante martyre, tulerunt sanctas reliquias eius, et sepelierunt in loco ubi orans fornacis ignem exstinxerat. Et posuit supra scriptum marmor continentes: Hic requiescit sanctus et uenerabilis martyr Alexander episcopus. Cuius depositio celebratur undecimo Kalendas Octobris. Cui papa Damasus postmodum cryptam condignam faciens, illic eum sexto Kalendas Decembris transposuit, quando et festiuitatem ei dicauit. Orarium  porro illud sibi prestitum unde sibi martyr oculos texerat, mox ut decollatus est, mulieri per quemdam puerulum quem angelum fuisse non est dubium, reformatum est. Quod illa non sine grandi stupore recepit, et uere martyrem confessa Alexandrum Christo credidit.



B. u KAL. DECEMBRIS. 

Natalis sanctorum martyrum uitalis et Agricole, qui apud Bononiam Italie urbem, post alia tormenta ultimo crucifixi martyrium compleuerunt. Quorum corpora postmodum, cum essent posita inter sepulcra Iudeorum, et populo Christiano prorsus incognita, beatus Ambrosius  apud Bononiensem ciuitatem reperit;  queque exstructa ecclesia, cum magna fidelium letitia et demonum penis confitentium merita martyrum, sub altari deposuit.

In Galliis, ciuitate Regiensi, natalis sancti Maximi [a 1Kb] episcopi, qui a primeua etate uirtutum omnium gratia preditus, primum Lirinensis cenobii pater, deinde Regiensis Ecclesie episcopus, signis et prodigiis inclytus exstitit. Denique inter alia gesta magnifica, tres mortuos uiuens; unum tactu  loculi, mortuus suscitauit.



C. Iu KAL. DECEMBRIS. 

Natalis sancti Sosthenis, apostolorum discipuli .

 Eodem die, sancti Rufi martyris, quem Dominus noster iehsu Christus, cum omni domo sua, per Chrysogonum martyrem lucratus est; quem, cum omni domo suo Diocletianus punitum, Christo martyrem fecit.

Eodem die apud Africam, natalis sanctorum martyrum Papinii et Mansueti [b 1Kb] episcoporum, qui tempore Wandalice persecutionis, sub Geiserico rege Ariano, pro fidei catholice defensione, candentibus ferri laminis toto corpore adusti, gloriosum agonem consummauerunt. Quo tempore etiam alii sancti episcopi, uidelicet Quoduultdeus Carthaginiensis,  ualerianus, Urbanus, Crescens et qui uocabatur Habetdeum, et Eustachius, Crescentianus et Crescenius, et Felix, et Hortolanus, et Florentianus, propter eamdem predicationis ueritatem, grauissimo damnati exsilio, in confessione pietatis, cursum uite sue consummauerunt



D. III KAL. DECEMBRIS. 

uigilia sancti Andree apostoli.

Et Rome, natalis sancti Saturnini martyris, Sennis et Sisinnii [c 1Kb] diaconorum, sub Maximiano: a quo primo inter alios seruos Dei damnati sunt ad fodiendam arenam, ad faciendas thermas Diocletianas; quorum unum Sisinnium presentatum sibi, cum  interrogasset idem Maximianus qui uocaretur, respondit: Ego peccator Sisinnius, seruus seruorum Domini Iesu Christi. Cui cum post alia diceret Maximianus: Aut sacrifica deo Herculi, aut carnes tuas ignibus cremabo, respondit: Et ego quidem semper hoc optaui  ut desideratam coronam accipiam. Traditus igitur Laodicio prefecto, missus est in custodiam decem et septem diebus. Inde exhibitus est ab Aproniano commentariensi aspectibus Laodicii. Et subito lux de celo facta est, et uox cum luce audita est: uenite, benedicti Patris mei, percipite regnum quod uobis paratum est a constitutione mundi . Tunc Apronianus tremefactus cecidit ad pedes Sisinnii diaconii, dicens: Adiuro te per Christum  quem confiteris, ne tardes me baptizare, et facias me tecum pertingere ad coronam. Qui baptizatus, statim obtruncatione capitis coronam martyrii inuenit. Retruditur iterum in custodiam Sisinnius, et senex Saturninus cum illo, ubi multos gentiles uenientes ad se docebant, et baptizabant. Post quadraginta duos dies, uincti catenis, ac nudis pedibus educti denuo ante prefectum; delata est tripoda ut sacrificarent. Tunc beatus Saturninus dixit: Conterat Dominus deos gentium. Et continuo soluta est tripoda erea uelut lutum. Quod uidentes duo milites, Papias et Maurus, crediderunt Christo. Et comprehensi a Laodicio, non multo post martyrio coronati sunt. Deinde Laodicius beatum senem Saturninum et Sisinnium in equuleo iussit leuari, et attrahi neruis  ac fustibus, et scorpionibus cedi. Quibus etiam postmodum flammas ad latera iussit apponi, et depositos equuleo, ductosque milliario secundo, uia Numentana, capite truncari. Quorum corpora cum Ioanne presbytero colligens Thrason, uir Christianissimus, qui de facultatibus suis martyribus multa ministrauerat, sepeliuit in prediolo suo, uia Salaria, sub die tertio Kalend. Decemb.

Eodem die apud Tolosam, natalis sancti Saturnini [d 1Kb] episcopi: qui temporibus Decii, in Capitolio eiusdem urbis a paganis tentus, eo quod ad eius presentiam omnes ipsorum dii obmutefacti, nullum  sacrificantibus ex more possent dare responsum; tauro ad uictimam preparato funibus religatus est. Quo uehementius stimulato, a summa Capitolii Arce per omnes gradus precipitatus, capite colliso, excussoque cerebro, et uniuerso corpore dilaniato, dignam Christo animam exhalauit. Cuius nunc sacrum corpus in Ecclesia condigno honore ueneratur.



E. PRIDIE KAL. DECEMBRIS. 


Natalis sancti Andree apostoli [a 1Kb] .

Ipso die, natalis sancti Troiani [b 1Kb] episcopi, apud Santonas, magne uirtutis et sanctitatis uiri: qui sepultus terris, celo se uiuere multis uirtutibus manifestat.



LITANIAE INDICENDAE. MENSIS DECEMBER HABET DIES XXXI; LUNA uERO, XXIX.



F. KAL. DECEMBRIS. 


Natale sanctorum martyrum Chrysanthi et Darie, qui tempore Numeriani, sub iudice Celerino Rome passi sunt. Chrysanthi pater Polemius, uir illustris fuit, Alexandrinus genere. Hic filium suum cuidam uirgini elegantis pulchritudinis coniunxit, quam ex nobilissimis Romanis fuisse constat. Hanc Chrysanthus a beato Carpophoro presbytero in diuinis litteris satis fideliter eruditus, ad fidem Christi conuertens, et predicatione sua ut uirginitatem suam Deo seruaret instituens, et ut pariter nomen coniugii habentes caste uiuerent efficiens, baptizari fecit. Factumque est ut per Chrysanthum multitudo uirorum, et per Dariam  innumerabiles  femine ad Christi gratiam confluerent. Igitur post aliquod tempus orta est seditio aduersus eos, quod essent Christiani, Celerino tunc prefecto urbis. Qui utrosque comprehensos tradidit tribuno Claudio, ut diuersis penis eos interficeret. Claudius uero tribunus septuaginta militibus ad torquendum Chrysanthum dedit. Qui neruis crudis eum astringunt, sed mox ligamenta omnia resoluta sunt. Deinde in cippo nodosissimo, ita ut in tertio puncto eius tibiam coarctarent, eum mittunt; moxque totum lignum cippi in cinerem resoluitur. Deinde perfundunt eum lotio humano purentissimo, ut malefica, inquiunt, tua amittas; sed fetor in suauem odorem mutatus est. Deinde in corio recenti uitulino constringunt nudum, et ad solem feruentem  componunt; sed uirtute diuina corium ut erat molle permansit. Deinde collum, manus, ac pedes catenis constringentes ferreis, claudunt eum in obscurissimo loco; sed statim catene resolute sunt, et tanta lux infulsit, ut putarent illic innumeras lampades fulgere. Milites ergo renuntiauerunt hec omnia tribuno, qui iussit eum sibi exhibitum fustibus cedi. Sed allate uirge rigidissime, illico ceperunt in manibus cedentium mollescere. Quod uidens Claudius, iubet eum erigi, et uestimentis indui: et genibus eius prouolutus, cum uniuersis militibus orabat se  fieri Christianum. Quid mora? catechizatus baptismi gratiam percepit; cum illo et Hilaria uxor, duo filii eius Iason  et Maurus, amici et familiares eius, septuaginta milites cum uniuersis suis. Quod factum imperator audiens Chrysantium et Dariam iussit in carcere Tulliano recludi, unde putor horribilis ascendebat, qui domorum et ciuitatis stercora per cloacarum cuniculos iugiter illuc decurrebant. Exinde Daria in publico meretricum lupanari ponitur. Sed Chrysantho lux diuina et odoramenta suauia prestantur: Darie uero leo de cauea fugiens Domini uirtute ad tutelam donatur; qui ingressus cellulam, in qua sancta Dei in oratione prostrata iacebat, iuxta eam prosternitur, ut uenientes et ingredi uolentes ui sua repelleret. Cumque  plures, hoc miraculo perculsi, Christi potentiam uenerentur, Celerinus prefectus iussit ignem copiosum in ingressu celle, ubi beata Daria cum leone erat, accendi. Tunc cum iam leo paueret, ac rugitum daret, ait beata Daria: Egredere securus, et uale, quia ille quem in me honorasti, ipse te liberat. Exhibitis iterum, iubente imperatore, Chrysantho et Daria Celerino prefecto, Chrysanthus equuleo ingenti suspenditur; sed statim omnia ligna equulei comminuta, ac uincula dirupta sunt, lampades quoque applicate lateribus eius exstincte. Hoc Celerinus prefectus uehementer expauescens, nuntiauit imperatori. Ille hoc maleficiis deputans, iussit eos duci uia Salaria in arenario, et uiuos deponi, ac terra et lapidibus obrui. Passi sunt autem  die Kalendarum Decembrium. Ad quorum uenerandam memoriam cum multa beneficia Deus prestaret, contigit ut ad diem natalis eorum infinita populi multitudo concurreret. Hoc nuntiatur imperatori, qui iussit ut in introitu crypte paries leuaretur. Ac sic factum est, ut omnes pariter dum sacramenta Christi perciperent, martyrii gloriam celebrarent. Inter quos erat Diodorus presbyter, et diaconus Maximianus, et plurimi clericorum.

Ipso die beati Eligii episcopi Nouiomensis, gloriosi in miraculis.



G. Iu NONAS DECEMBRIS. 


Natale sancte uiuiane [al., Biuiane] [a 1Kb] martyris, beatorum martyrum Fausti et Dafrose [b 1Kb] filie. Que, iubente imperatore sacrilego, tam diu plumbatis cesa est, donec spiritum redderet. Cuius corpus biduo iussu imperatoris in foro iacuit; tandem raptum a Ioanne presbytero, sepultum est in domo ubi mater et soror eius Demetria iam sepulte erant, iuxta palatium Licinianum Rome, Iu Nonas Decembris.



A. III NONAS DECEMBRIS. 

Tingi metropoli Mauritanie Tingitane, natalis sancti Cassiani martyris gloriosi.

 Item, natale sanctorum martyrum Claudii tribuni, et uxoris eius Hilarie, ac filiorum Iasonis et Mauri, et septuaginta militum, qui omnes ad predicationem beati Chrysanthi crediderunt in Christo. Quod ut nuntiatum est Numeriano imperatori, iussit Claudium tribunum ingenti saxo alligatum precipitari in medio mari; milites uero septuaginta ac Iasonem et Maurum, filios Claudii, capitali sententia puniri. Erat autem in loco ubi decollati sunt, cuniculus antiquus. Hunc emundantes noctanter Christiani simul in unum omnia corpora sepelierunt, non longe ab urbe Roma, uia Salaria. Corpora autem filiorum suorum Iasonis et Mauri collegit sancta Hilaria, relicta martyris Claudii. Que dum assiduis obsequiis ad sanctorum confessionem oraret,  a paganis tenta est. Quam dum traherent, rogauit eos dicens, obsecro uos, permittite me prius orationem meam complere. Et dum fixisset gradum, accepit sacramentum Domini, et expandens manus suas, proiecit se in orationem, et dum oraret, emisit spiritum. Qui tenuerant eam, dolentes super repentinum obitum eius, reliquerunt duas ancillas eius que cum ea erant; que sepelierunt eam diligentissime in hortis suis, et super eam breuissimam ecclesiam fabricauerunt.



B. PRIDIE NONAS DECEMBRIS. 

Rome, natale sanctorum martyrum Symphronii et Olympii [c 1Kb] temporibus ualeriani et Gallieni imperatorum.  Horum unum Symphronium, creditarium beati Nemesii, sibi presentatum ualerianus iussit tradi Olympio tribuno, ut ab eo facultates Nemesii requireret, sub penarum examinatione. Presentatus ergo Olympio, et ab eo interrogatus, respondit: Si facultates queris Nemesii domini mei, iam eas Christo tradidi, quoniam ipsius fuerant et erunt. Si autem sacrificium offerre me compellis, sacrifico, sed Christo Iesu Domino meo sacrificium laudis et confessionis, cui se obtulit et dominus meus Nemesius. Tunc ira repletus Olympius, fecit eum extendi  in catasta, atque fustibus mactari, deinde simulacrum Martis aureum una cum tripoda deferri. Quod statim ad uerba Symphronii resolutum est. uidens autem Olympius, cepit admirari, et ueniens ad uxorem suam Exuperiam, indicauit ei quomodo in nomine Dei sui Symphronius simulacrum Martis liquefecisset. Eadem uero nocte uenientes cum filio unico nomine Theodulo, prostrauerunt se ad pedes Symphronii, agentes penitentiam, et baptismum salutis exposcentes. Euocatus itaque beatus Stephanus pontifex, uenit noctu ad domum Olympii, et catechizatum baptizauit, uxoremque eius Exuperiam ac filium Theodulum, et quotquot crediderunt in domo Olympii. Quod ut audierunt ualerianus et Gallienus, nimio furore accensi, iusserunt Symphronium  sibi presentari, missisque militibus, adduxerunt eum uinculis ferreis oneratum, nudumque ac capistratum, simul et Olympium cum uxore sua, et filio Theodulo. Gallienus itaque dixit Olympio: Adhuc quidem differo penarum tibi inferre supplicia, qui de tua conscientia dubius non sum, quod nequaquam deseras deos quos semper adorasti, et alios compellebas adorare; nam et tormentis multis persequebaris, usque ad effusionem sanguinis, qui non preberent consensum sacrificare diis nostris. Olympius respondit: Ego quidem feci non quasi Olympius, sed quasi impius et crudelis. Pro quibus commissis peniteo, et effundo lacrymas amaritudinis in conspectu eius cui credo, Deo uiuo et uero, Patri, et Filio, et Spiritui sancto, ut dignetur mihi remittere  iniquitatem quam exercui in sanguine sanctorum eius, quem feci effundi. Tunc data est sententia ut igne consumerentur. Ducti sunt itaque ante statuam Solis iuxta amphitheatrum, fixisque stipitibus, et ligatis manibus deuincti sunt, et in sarmentorum spinarumque congerie ignis suppositus. Statimque in ipso ignis initio, gratias Christo Domino decantantes, emiserunt spiritum. Relictis autem corporibus eorum, milites abierunt. Adueniens autem sanctus Stephanus episcopus cum clericis ac religiosis, et hymnis ex more redditis, abstulerunt corpora martyrum Symphronii, Olympii, Exuperie ac Theoduli, et sepelierunt iuxta uiam Latinam, milliario primo, sub die septimo Kalendarum Augusti. Translata uero a beato Sixto pontifice, celebrem  diem fecerunt secundo Nonas Decembris.



C. NONIS DECEMBRIS. 

In Africa apud Coloniam Thebestinam, natalis sancte Crispine [d 1Kb] , que temporibus Diocletiani et Maximiani, cum sacrificare noluisset, iussu Anulini proconsulis decollata est.

Eodem die, natale sancti Dalmatii martyris.

Item ipsa die Treuiris, sancti Nicetii episcopi, totius sanctitatis uiri, qui in basilica beati Maximini episcopi sepultus quiescit.



D. uIII IDUS NOuEMBRIS. 


Sancti Nicolai Mirorum Lycie episcopi

Apud Africam, sanctorum Dionysie, Datiue, Leontis, et Aemiliani medici, et religiosissimi uiri nomine Tertii, et Bonifacii, et Seruilii, et uictricis, et Maiorici adolescentis [a 1Kb] : qui omnes in persecutione Wandalica, sub Hunnerico rege Ariano, pro confessione fidei catholice, apud Africam, et ne ab Arianis rebaptizarentur, grauissimis et innumeris suppliciis excruciati, confessorum Christi numero sociari meruerunt. E quibus predictus uenerabilis adolescens Maioricus, Dionysie matris exhortationibus roboratus, in certamine confessionis spiritum reddens, cursum palmiferum consummauit.



E. uII IDUS DECEMBRIS. 


Apud Alexandriam, natalis beati Agathonis [b 1Kb] martyris, sub Decio imperatore. Qui cum esset militaris, et assisteret ubi beatissimi martyres cruciabantur , et quosdam uolentes etiam mortuis illudere cadaueribus martyrum prohiberet, clamor repente totius uulgi aduersus eum extollitur. Offertur iudici fortissimus miles iam Domini, et nusquam se inferior factus, in confessione persistens, capite pro pietate damnatur. Passus uII Idus Decembris.

Apud Sanctonas, beati Martini [c 1Kb] abbatis, discipuli  sancti, Martini, Turonice urbis episcopi qui in monasterio quod ipse edificauit, in pace quiescit. Ad cuius tumulum creberrima diuinitus fiunt miracula.



F. uI IDUS DECEMBRIS. 

Rome, natalis sancti Eutychiani [d 1Kb] pape, qui rexit Ecclesiam anno uno, et sub Aureliano imperatore martyrio coronatus, sepultus est in cemeterio Callisti, qui et ipse per diuersa loca trecentos et quadraginta duos martyres manu sua sepeliuit.

Ipso die apud Alexandriam, sancti Macarii [e 1Kb] sub Decio, qui gente Libycus, cum multis uerbis a iudice ad negandum suaderetur, et eo maiore constantia fidem suam profiteretur uiuus ad ultimum iubetur exuri.



G. u IDUS DECEMBRIS. 


Natalis sancte Leocadie uirginis, que tempore Diocletiani et Maximiani, a prefecto Hispaniarum Daciano, apud Toletum dira carceris custodia macerata est. Ubi cum grauissimos beate Eulalie et reliquorum martyrum qui a Daciano interficiebantur, uidisset cruciatus, genibus in oratione positis impollutum spiritum Christo reddidit.

 Item eodem die, Cypriani [f 1Kb] abbatis Petragorici, magnifice sanctitatis, et clarissimi in miraculis uiri.



A. Iu IDUS DECEMBRIS 

Apud Emeritam Hispanie ciuitatem, natale S. Eulalie [g 1Kb] uirginis. Que cum esset annorum tredecim, iussu Daciani presidis plurima tormenta perpessa, nouissime in equuleo suspensa, et exungulata, faculis ardentibus ex utroque latere appositis, hausto igne spiritum reddidit, et cernentibus Christianis, in specie columbe niuee celum petiit. Cuius beatum corpus per triduum, iussu presidis, pependit in ligno. Sed cui humana fuerant obsequia denegata celestia fuerunt munera concessa: nam nix desuper  corpus puelle aspersit, ut quod ab utraque parte appositus ignis ardoris sui incendio confragrauerat, niuali candore coopertum diuina gratia dealbaret. Sicque a Christianis reuerenter ablata, et deuotione debita, sub sacro altari deposita, miraculorum gloria illustratur.

Eodem die, apud prefatam urbem, passio sancte Iulie, que fuit conuirginalis sancte Eulalie, illique ad passionem properanti indiuidua comes et sodalis adhesit.

Item apud Hispontanam [al., Spoletanam] ciuitatem, sanctorum martyrum Carpophori presbyteri, et Abundii diaconi, qui persecutione Diocletiani, sub iudice Martiano, in confessione Christi primo fustibus crudelissime esi, deinde in carcerem, negato  cibo et potu, retrusi; unde per angelum educti, et uerbum Dei predicantes, iterum tenti, et ora ipsorum lapidibus contusa sunt, rursumque equuleo torti, et post hec carcere diu macerati, nouissime gladio percussi sunt.



B. III IDUS DECEMBRIS. 

Danielis prophete.

Rome sancti Damasi [h 1Kb] pape, qui rexit Ecclesiam annos octodecim, menses tres, dies duos.

Et natalis sanctorum Pontiani, Pretextati, atque Thrasonis martyrum [i 1Kb] . Qui Thraso, cum esset potens et locuples, ac christianissimus, de facultatibus suis sanctis martyribus in carceribus et metallis  damnatis uictum ministrabat, per beatos Sisinnum et Cyriacum, quos beatus Marcellus ad hoc opus diaconos consecrarat. Non multo post, et ipse tentus a Maximino, martyribusque sociatus, palmam martyrii cum duobus aliis prenominatis percipere meruit.

In Galliis, ciuitate Ambianis, natalis sanctorum martyrum uictorici et Fuscani, qui gloriosissimam fidei sue confessionem sanguine passionis decorauerunt.

 In Hispaniis, sancti Eutychii, cuius gesta habentur.



C. PRIDIE IDUS DECEMBRIS. 

Natale sanctorum martyrum Hermogenis, Donati, et aliorum uiginti duorum [a 1Kb] .

Apud Alexandriam, beatorum martyrum Epimachii et Alexandri [b 1Kb] : qui multo tempore, cum in uinculis et cruciatibus carceris torti, etiam frequenter et diuisis suppliciis confecti, perdurassent in fide, ignibus postremo consumi iubentur.

Eodem die, natale sanctarum quatuor mulierum Ammonarie, Mercurie, Dionysie, item Ammonarie [c 1Kb] . Aduersus primam uirginem Ammonariam iudex summa contentione utebatur, et immensis eam  atque exquisitis cruciatibus affligebat, et maxime, quod eius sententiam uincere cupiebat, quia laudabili uoce decreuerat nichil se prorsus eorum que sibi contra fas imperabatur, acturam; que statuti sui tenax ad ultimum capite punitur. Secunda uero, Mercuria, anus uenerabilis et fecundissima in filiis, sed quos non pretulit Christo. Tertia, sancta Dionysia, et alia Ammonaria, quarta; dum nimia utuntur constantia apud iudicem, et ille uinci erubescit a feminis, inauditis tormentorum generibus tolerat, finem omnium, ferro cedente, suscipiunt, gloriose et uenerabiliter apud Alexandriam sepulte. Scribit beatus Dionysius in libro de Martyribus.



D. IDIBUS DECEMBRIS. 


Apud Syracusam, Sicilie ciuitatem, natale sancte Lucie, uirginis et martyris, que passa est persecutione Diocletiani et Maximiani, sub Paschasio consulari. Hec nobilissima Syracusanorum, postquam omnia sua  pauperibus, uiduis, orphanis, peregrinis et Deo seruientibus distraxit, a sponso suo, quod esset Christiana, Paschasio iudici delata, et contra leges Augustorum uiuere, impellebatur ad sacrificandum demonibus. Tunc beata Lucia Paschasio respondit: Sacrificium uerum et immaculatum apud Deum et Patrem hoc est, uisitare uiduas et orphanos in tribulatione eorum . Ego per istos tres annos nichil aliud egi nisi sacrificaui Deo uiuo; et nunc quia aliud nichil  superest, me ipsam offero in sacrificium Deo. Cui Paschasius post talia dixit: Cessabunt uerba, cum fuerit peruentum ad uerbera. Lucia respondit: Dei uerba cessare non poterunt; ipse enim dixit: Cum steteritis ante reges et presides, nolite cogitare quomodo aut quid loquamini . Non enim uos estis qui loquimini, sed Spiritus sanctus qui loquitur in uobis . Paschasius iterum dixit: In te ergo est Spiritus sanctus? Ad hec Lucia respondit: quod caste et pie uiuentes templum Dei sunt, et Spiritus sanctus habitat in eis, testatur Apostolus. Et cum Paschasius iterum dixisset: Ego  faciam te ad lupanar duci, ut dum fueris scortata, fugiat a te Spiritus sanctus. Beata uirgo respondit: Nunquam coinquinatur corpus nisi de consensu mentis  aut boum  paribus plurimis. Tunc precepit Paschasius ministris ut ignem copiosum circa eam accenderent, picem uero et resinam, et feruens oleum super eam iactarent. Sed illa in nomine Domini Iesu Christi immobilis stetit, dicens: Ego rogaui Dominum meum Iesum Christum ut ignis iste non dominetur mihi, quatenus tibi insultem plaudens in Domino, et impetraui ab eo inducias martyrii mei, ut credentibus timorem tolleret passionis, et non credentibus uocem insultationis auferret. Tandem, gladio in gutture merso percussa, quandiu uoluit orauit, quandiu uoluit turbam circumstantem allocuta est. Nec omnino mortua est, donec uenientibus sacerdotibus, communionem Dominici corporis et sanguinis acciperet. Passa est autem Idibus  Decembris, et in loco ubi percussa est sepulta; basilica super corpus eius postmodum fabricata. Paschasius uero Romam perductus, eo quod a Siculis fuisset accusatus quod depredasset prouinciam, ab omni senatu auditus, accepit capitalem sententiam.



E. XIX KAL. DECEMBRIS. 

Apud Antiochiam, natalis sanctorum martyrum, Drusi, Zosimi, et Theodori [d 1Kb] .

Apud Alexandriam, natale sanctorum martyrum Heronis, Arsenii, et Isidori, atque Dioscori. Hi postquam iudici oblati sunt, iudex primo omnium puerulum Dioscorum, tanquam pro etate facilem  flecti  ante uerbis, post etiam uerberibus agit. Quem cum in nullo sibi cedere uideret, ferocius eum cruciare contendit. Tum deinde ceteros uariis tormentis dilanians, cum pari modo constantia fidei uideret armatos, tradi ignibus iubet. Dioscorum uero puerum, quod sibi constanter et sapienter in omnibus respondisset, admiratus iudex, differri precepit, sperans eum pro etate penitudinem acturum. Sed ille confessionis gloria illustratus, diuino nutu ad consolationem fidelium dimissus est. Acta hec sub Deciana persecutione.

 Apud Cyprum, natalis sancti Spiridionis [a 1Kb] episcopi, admirande beatitudinis uiri, qui unus fuit ex illis confessoribus quos Maximianus, dextris oculis effossis, et sinistro poplite succiso, per metalla damnauerat. Quique cum propheticam uitam duceret, etiam signorum gloria inclytus fuit.



F. XuIII KAL. IANUARII. 

Apud Africam, sancti ualeriani episcopi et confessoris natale [b 1Kb] . Qui tempore Wandalice persecutionis  uiriliter, ne sacramenta diuina traderet,  dimicans, extra ciuitatem singularis expelli iussus est; et ita preceptum ut nullus eum neque in agro permitteret habitare. Cumque esset plus annorum octoginta, in strata publica multo tempore iacuit nudus sub ere. Sicque in confessione catholice ueritatis, et defensione sanctimonii cursum beate uite impleuit.

Aurelianis, beati Maximini presbyteri, uenerabilis sanctitatis uiri.



G. XuII KAL. IANUARII. 

Martyrium trium uirorum sanctorum, Ananie, Azarie et Miselis .

In Tuscia, natale sancte Barbare [c 1Kb] , uirginis et  martyris, sub Maximiano imperatore. Hec primum a patre suo Dioscoro diu afflicta sub dira custodia, dein tradita presidi Martiano, exspoliata, neruis et taureis ualde cesa, discerpta est, et cilicio plage eius defricate. Inde reclusa in carcere, ubi luce diuina consolata est, mox circa latera eius lampades ardentes applicate, et caput eius malleis cesum, et mamille eius precise. Deinde nuda per plateas ducta, et flagellis diutissime afflicta est. Ad extremum gladio data martyrium consummauit XuII Kalendas Ianuarii.



A. XuI KAL. IANUARII. 

Translatio sancti Ignatii [d 1Kb] , episcopi et martyris, qui tertius post beatum Petrum apostolum, Antiochenam  rexit ecclesiam.

Item eodem die, beati Lazari, quem Dominus iehsu in Euangelio  legitur resuscitasse a mortuis; item beate Marthe sororis eius, quorum uenerabilem memoriam exstructa ecclesia non longe a Bethania  conseruat.

In Oriente, apud Eleutheropolim ciuitatem, sanctorum martyrum quinquaginta, qui sub Saracenis passi sunt.



B. Xu KAL. IANUARII. 


Natalis beatorum martyrum Rufi et Zosimi [e 1Kb] , qui de illis primis discipulis fuerunt per quos primitiua Ecclesia in Iudeis et Grecis fundata est. Hi requiescunt apud ciuitatem Macedonum Philippis.

Apud Africam, natalis sancti Moysetis martyris.

Turonis, sancti Gratiani episcopi, qui ad ipsam urbem primus ab urbe Roma episcopus transmissus, multis clarus miraculis, ibi quiescit in pace.



C. XIu KAL. IANUARII. 

Apud Aegyptum, natale beati martyris Nemesii [f 1Kb] : qui primo per calumniam quasi latro iudici delatus  est Aemiliano. Quo crimine absolutus, post hoc Christianus esse defertur. In hoc uero nulla a iudice moderatio reseruatur; sed geminatis suppliciis excruciatum cum latronibus iussit incendi, ignorans quod crudelitate sua optimo martyri Saluatoris similitudinem detulit, qui pro salute humani generis una cum latronibus pertulit crucem .

Aurelianis, sancti Auiti abbatis [g 1Kb] , qui spiritu prophetie illustris fuit, et honorifice in eadem urbe tumulatus est.



D. XIII KAL. IANUARII. 

Natalis beatissimorum martyrum Ammonis, Zenonis,  Ptolomei, Ingenui et Theophili, qui tribunalibus apud Alexandrum astantes, cum quidam Christianus a iudice torqueretur, et iam pene ad negandum declinaret, disrumpebantur intra semetipsos, et uultu, oculis ac nutibus uelut erigere conabantur illum qui in suppliciis positus trepidabat. Interdum etiam manus protendere, ac totius reliqui corporis moribus et habitu diuerse inclinati, tanquam subleuare lapsantis animum gestiebant. Conuersi uero ad eos omnes, et quid de semetipsis profiterentur ex eorum motibus agnoscentes, priusquam in eos uulgus clamoribus insiliret, ipsi in medium prorumpunt, ac sese Christianos esse testantur. Pro quorum uictoria, gloriosissime Christus de antiquo generis humani inimico triumphauit, et uersa uice, ex  eorum confidentia, persecutoribus terrorem, suis constantiam animi dedit.



E. XII KAL. IANUARII. 

Apud Edissam Mesopotamie ciuitatem, natalis sancti Thome apostoli [h 1Kb] .

Catalaunis, sancti Memmii, episcopi primi illi ciuitati ab urbe Roma directi, qui inter alia miracula mortuum suscitauit, cuius nunc sepulcrum creberrimis miraculis illustratur.

 Item in Tuscia, natalis sanctorum Ioannis et Festi.



F. XI KAL. IANUARII. 

Rome [a 1Kb] , uia Lauicana inter Duas Lauros [b 2Kb] , natalis triginta martyrum, qui omnes uno die persecutione Diocletiani coronati sunt.

Apud Alexandriam, natale beati Iscnyrionis martyris. Is namque cum rem cuiusdam potentis sub mercede procuraret, iubetur ab eo idolis immolare. Recusans cogebatur ab eo idolis immolare. Recusans cogebatur iniuriis, persistens rursum blanditiis mulcebatur. Cum uero utrumque contemneret, preacuta sude ualidissime transuerberatus per media uiscera neci traditur.

 Ipso die, aliorum quamplurimorum martyrum, qui in desertis et montibus apud Aegyptum oberrantes, fame, siti, frigore, languore, latronibus, bestiisque consumpti sunt; qui omnes imitati electos Dei prophetas, gloria martyrii coronati sunt. Inter quos et uenerandus senex Cheremon  cum ad Arabicum montem una cum grandeua coniuge discessisset, nulli ultra apparuit.



G. X KAL. IANUARII. 

Rome, natalis sancte uictorie, uirginis et martyris, persecutione Decii imperatoris. Hec desponsata Eugenio uiro pagano, rogante Tito Aureliano,  qui sponsam Anatoliam uirginem habebat, ad suadendam eam ut ei nuberet, perrexit. Cui et dixit: Audi me, domina soror Anatolia; et ego Christiana sum, et noui quia Deus nuptias non condemnat. Prophete et patriarche coniuges habuerunt, et posteritas eorum a Deo benedicta est. Nunc ergo audi me, et accipe uirum qui te non prodat quod sis Christiana; sed per maritalem gratiam fiet ut ipse Christianis consentiat. Hec dicenti uictorie uirgo Anatolia respondit: O uictoria, uince diabolum et esto uera uictoria. Tunc quando tota terra uacua erat, dixit Deus hominibus: Crescite et multiplicamini, et replete terram: nunc plene terre. Postquam Filius Dei de celo descendit, quotidie clamat: Crescite in fide, multiplicamini in caritate, et replete  celos; quia appropinquauit regnum celorum. Iterum inter alia et post alia, sancta Anatolia intulit: Ego die qua explicui pretium ornamentorum  meorum in pauperes Christi, uidi per uisum iuuenem auro diadematum, splendidum in uestibus purpureis atque gemmatis, qui grata facie et leto uultu me inspiciens, ait: O uirginitas, que morte non uinceris, que a morte perpetua liberas! O uirginitas, que non in operibus tenebrarum sed semper in lumine uersaris! Hec ego audiens, euigilaui, et cepi flere, et proiiciens me in pauimento, rogaui Dominum ut is qui mihi loquebatur dulcissimos sermones iterum prosequeretur. Sic mihi oranti et prostrate idem qui ante loquebatur talia mihi subsequitur: uirginitas purpura regalis est; quam qui induit reliquis fit eminentior. uirginitas gemma est pretiosa. uirginitas thesaurus est regis immensus. Huic fures insidias tendunt. Hanc tu euigilans sollicite custodi,  quantumque te plus habere cognoscis, instantius custodi, ne perdas. His et similibus uerbis et factis incitata uictoria, omne pretium ornamentorum suorum et ipsa distraxit pauperibus. Sicque factum est, ut agentibus sponsis earum Aurelio et Eugenio, quia nubere illis uirgines Christi noluerunt, a Decio imperatore urbe Roma pulse, ad predia sponsorum ducerentur; ubi fame et inedia ita afflicte sunt, ut uix ad uesperum modicus panis cibarius eis daretur, nulloque pacto efficere sponsi potuerunt ut uel ad nubendum, uel sacrificandum animi illarum inclinarentur. Beata igitur uictoria in uirginitatis proposito inuincibiliter persistens, post multa facta miracula, inter que plurimas uirgines Domino aggregauerat, percussa est gladio in corde a carnifice  Taliarcho, quem rogatu Eugenii sponsi sui Iulianus pontifex Capitolii et comes templorum, ad hoc opus direxerat. Passa est autem X Kalend. Ianuarii. Corpus eius cum omni reuerentia curatum. Taliarchus uero percussor eius, leprosus factus, intra sex dies consumptus a uermibus, exspirauit.

Apud Nicomediam, sanctorum martyrum [c 1Kb] uiginti, quos Diocletiana persecutio grauissimis cruciatos tormentis, martyres Christo fecit, et beatos sanctorum numero in celis coniunxit.

Item Rome, beati Seruuli, de quo beatus Gregorius scribit; qui rebus pauper, meritis diues, quem longa egritudo dissoluerat: nam a primeua etate usque ad finem uite, paralyticus iacebat. Hic non modo stare, sed ne unquam in lecto surgere uel ad  sedendum ualebat. Nunquam manum suam ad os ducere, nec se potuit in latus aliud declinare. Quidquid ex eleemosyna potuisset accipere hoc pauperibus  erogabat. Litteras non nouerat, sed Scripture sacre sibimet codices emerat; et religiosos quosque in hospitalitate suscipiens, hos coram se legere sine intermissione faciebat. Sicque factum est ut quantum ad mensuram propriam attinet, plene sacram Scripturam disceret. Studebat in dolore semper gratias  agere, hymnis Dei et laudibus, diebus ac noctibus uacare. Hic beatissimo fine glorificatus, sepultus est in ecclesia sancti Clementis, episcopi et martyris, ubi ad commendandam eius sanctitatem, ad eius tumbam miracula creberrime fiunt.


Reliquos dies huius mensis, uide initio Martyrologii Adonis.





PRECATIO ADONIS.


 Christe, precor, ueniam segni des mitis alumno;
   Tardus sum, tarde sed tibi nemo uenit.
Longus preteritis tenuit nos error in annis;
   Sufficiat meritis hec, rogo, pena meis.
 uita breuis superest, in mortem et pronior etas;
   Iam peccare senex non queo, nolo tuus.
Sanctorum eximiis meritis precibusque beatis,
 Quorum perpetuos memorat liber iste triumphos,
Da, Pater omnipotens, ueniam, da, Christe, medelam
His qui supplicibus uotis ac mente fideli
Committunt sese tantis per secla patronis,
 Qui zabulo uicto, rutilis super astra coronis
Conspicui, de te, quidquid petiere, merentur.





APPENDIX AD SANCTI ADONIS MARTYROLOGIUM.



AMICE LECTOR,

 Habes in hac Appendice que hactenus Adonis Martyrologio fuere inserta, cum tamen ab aliena manu sint. Et quidem ea que asteriscis notata sunt, etiam Iacobi Mosandri iudicio, qui primus Adonem edidit, aliena ab Adone iudicata sunt. Quorum rationem ita ipsa ad lectorem reddit: »Martyrologium hoc ex quatuor peruetustis mss. codicibus sibi mutuo correspondentibus manu propria exarauimus. uerum quartus a monacho ordinis S. Benedicti conscriptus, aliquot sanctorum nomina continebat, qui in ceteris tribus non habebantur. De quibus cum dubitaremus an essent Adonis, uel potius per dictum monachum  eius Martyrologio adiecta, doctorum uirorum usi consilio, eosdem sanctos signo stelle  prenotauimus, ad euitandum omnem errorem et scrupulum.« Hactenus Mosander.

Ego uero collatione trium codicum mss. Mosandrianis codicibus uetustiorum , multo plura deprehendi Adonis non esse. Que in appendicem quoque retuli, sine asterisci tamen signo, ut constet que communi nostro Monsandrique consensu ab Adone resecanda sint, que uero preterea indicio trium mss. quos dixi codicum.



MENSIS IANUARIUS.


 Kal. Ian. ---* Eodem die sanctissimi Paragode, septimi uiennensis episcopi.

Iu Nonas Ian. ---* Item sancti Isidori, episcopi et martyris.

III Nonas Ian. ---Item Octaue sancti Ioannis euangeliste.

II Nonas Ian. ---Item octaue Innocentium.

Idibus Ian. ---Octaua Epiphanie.

* Treuiris sancti Agriti, episcopi et confessoris.

* Rhemis, depositio sancti Remegii episcopi.

XuIII Kal. Febr. ---* Item Mauri abbatis, discipuli beati Benedicti.

XuII Kal. Febr. ---In Marcello, post, Pricille, addit Ado uulgatus: »Hic fecit cemeteria [a 1Kb] uia Salaria, et quinque et uinginti titulos in urbe Roma constituit, propter baptismum et penitentiam  multorum, qui conuertebantur ex paganis, et propter sepulturas martyrum.«

 Xu Kal. Febr. ---Et passio sanctorum martyrum Thyrsi, Leuci et Galerici [leg. Callinici] [b 1Kb] .

XIu Kal. Febr. ---Ierosolymis, Marthe et Marie, sororum Lazari.

XIII Kal. Febr. ---In Fabiano [c 1Kb] , post sepultus, addit Ado uulgatus: »Hic regiones diuisit diaconibus, et fecit septem subdiaconos qui septem notariis imminerent, ut gesta martyrum in integro colligerent. Huius tempore superuenit Nouatus ex Africa, et separauit Nouatianum de Ecclesia, postquam Moyses confessor in carcere defunctus est; qui fuit ibi menses undecim.«

XI Kal. Febr. ---Ipso die in Galliis, ciuitate Ebreduno, sanctorum martyrum uincentii, Orontii et uictoris [d 1Kb] .

 * Item natalis sancti Pauli, quem beatus apostolus ordinatum, urbi Narbone episcopum misit. Quem tradunt ipsum eumdem esse Sergium Paulum proconsulem, uirum prudentem, a quo tempore Pauli sortitus est nomen, quando eum fide Apostolus subegerat Christi. Qui cum ab eodem ad Hispanias predicandi gratia mitteretur, apud prefatam urbem Narbonam relictus, et predicationis non segniter impleto ministerio, clarus miraculis coronatus sepelitur.

X Kal. Febr. ---* [a 1Kb] Et alio loco, passio sanctorum Eugenii, Macarii et Peruluii.

uII Kal. Febr. ---In Polycarpo, post consummati sunt in edito Adone addebatur: »Tum etiam Germanicus, athleta Christi insignis, glorioso martyrii agone translatus est. Nam cum a iudice damnatus fuisset ad bestias, ultro sibi preparatam bestiam prouocauit, despiciens uidelicet temporalem mortem, et coronam uite eterne ueloci fine adipisci desiderans. Scripsit idem beatus Polycarpus ad Philippenses  ualde utilem epistolam, que usque hodie in Asie conuentu legitur.«

[b 1Kb] Item apud Bituricas ciuitatem, beati Sulpitii, episcopi et confessoris, cuius et uita et mors pretiosa gloriosis miraculis commendantur.

III Kal. Febr. 

Item natalis sancte Aldegunde uirginis.



MENSIS FEBRUARIUS.

Iu Nonas Febr. ---Aurelianis, depositio sancti Flosculi episcopi, et sancte Sicarie, uirginis Deo sacrate, ibidem.

III Nonas Febr. ---* Hamburgi, sancti Anscari, episcopi et confessoris, Hamburgensis primi episcopi, et Bremensis archiepiscopi.

* uienne, sancti Euentii, episcopi et confessoris.

uIII Idus Febr. ---* Item eodem die, uedasti et Amandi, episcoporum et confessorum.

 uI Idus Febr. ---Item depositio sancte Helene regine.

Iu Idus Febr. ---* Item Scholastice [c 1Kb] uirginis, sororis sancti Benedicti abbatis , qui uidit animam eius in columbe specie celum penetrare.

III Idus Febr. ---* Apud Lugdunum, natalis sancti Desiderii episcopi et martyris; hic beatus uir passus est quidem in * Prisciniaco uilla, territorio Lugdunensi, decimo Kalendas Iunii; translatus est autem uiennam episcopatus sui ciuitatem, tertio Idus Februarii.

Idibus Febr. ---Natalis Gregorii pape II [d 1Kb] , qui rexit Ecclesiam annos sexdecim. Leonis Constantini temporibus; hic uir castus, in diuinis Scripturis eruditus. Hic in Germania per Bonifacium episcopum, uerbum salutis predicauit. Hic quadragesimali tempore, ut feria quinta ieiunium et missarum celebritas fieret, quod antea non agebatur instituit.

 Xu Kal. Marti .---Item beati Seueri, presbyteri et confessoris, cuius meminit in Dialogo  beatus Gregorius.

Brixie, natale sanctorum martyrum Faustini et Iouitte. Qui nobili progenie in ciuitate Brixiana sunt orti. Nam parentes eorum in predicta ciuitate caput senatus fuerunt. Iubente Adriano imperatore, a quodam Italico comite Rhetiarum in iam dicta urbe comprehensi, et in carcerem sunt retrusi. Postea uero, Adriano iubente, post multa et diuersa tormenta, traditi sunt ad dilacerandum immanissimis feris, id est leonibus, leopardis, ursis atque superbissimis tauris. Sed ipse fere, Domino mitigante, uelut agni in mansuetudinem sanctis Dei  conuerse sunt; ita ut ipsorum pedibus prostrate, eorum uestigia lingerent, inimicos autem Dei una cum ipso Italico, facto impetu, interficerent. Nouissime autem in equuleo alligati, et in ignem missi, positi sunt super ollam eneam, in qua hinc inde plumbum liquebatur. Sed ipse ignis nichil sanctis Dei nocuit; inimicus uero illorum, quotquot attingere potuit, una cum Pompeio fratre Adriani excussit. Quo uiso sanctus Calocerus, qui tunc curam palatii habebat, credidit cum officio suo ad duodecim millia hominum. Unde iratus Adrianus ipsis omnibus, excepto Calocero, capita amputari iussit. Deinde, admonentibus sanctis angelis, beatus Apollonius, Brixiensis Ecclesie episcopus, sanctum Faustinum consecrauit presbyterum, et beatum Iouittam diaconum ordinauit. Post hoc autem, iubente Adriano, beatus Faustinus et Iouitta una cum sancto Calocero, uincti ferro Mediolanum ducti sunt. In qua ciuitate Adrianus plumbum feruescens et liquescens per fistulas in ora ipsorum trium mitti  precepit; sed nichil sanctos Dei nocuit. Insuper et oculos beatorum Faustini et Iouitte iussit auferri; sed altera die eis oculos Dominus restituere dignatus est. Deinde traditi sunt ipsi tres seuissimis bestiis, id est tigribus, ursis, atque superbissimis tauris; sed ipse fere sicut priores, Domino operante, sanctis Dei in mansuetudinem conuerse sunt, ex paganis autem maximam multitudinem interfecerunt. Post hec et alia tormenta, iussit Adrianus cuidam Sapricio, primicerio schole candidatorum, ut beatum Calocerum in Ambinganum ciuitatem duceret, et ibi eum puniret, si non preceptis eius obtemperaret. Nam ibi amputatione capitis post multa tormenta martyr Christi effectus, multo tempore quieuit, quamuis postea Angilbertus archiepiscopus Mediolanensis eum inde transtulerit, et in sue diecesis monasterio, quod uocatur Clauate, summa cum diligentia et honore collocare curauerit. Ipse uero beatus Calocerus cum in custodiam Ambinganum  iret, deuenit in ciuitatem Astensem, et ibi inuenit illustrem uirum ipsius ciuitatis, nomine Secundum. Et cum eidem Secundo Christum predicaret, et multa de beato Faustino et Iouitta diceret, qualiter Mediolani pro Christi nomine plurima passi in uinculis detinerentur, credidit ipse, et summa cum festinatione uenit Mediolanum, et a sanctis Faustino et Iouitta baptizatus in ciuitatem suam reuersus est; et ibi, amputato capite a predicto Sapricio, Christi martyr effectus est. Post hoc sancti martyres Faustinus et Iouitta, uincti sub custodia cuiusdam Antiochi presidis Romam ducti sunt, et ibi diuersis penis afflicti multos ad fidem conuerterunt, plurima per eos Domino faciente miracula. Ibi etiam inuenerunt sanctum Euaristum urbis Rome episcopum, inter sepulcra martyrum latitantem; quem rogauerunt ut faceret beatum Calimerum, qui per eorum predicationem, inter plurimos Romanos credidit, in Mediolanensi ciuitate episcopum. Quo facto, iterum sub custodia Aureliani comitis ducti sunt Neopolim,  et ibi multa ac uaria tormenta perpessi, plurimis miraculorum ostensis, Domino iuuante, multos ad fidem conuerterunt. Postea uero, manibus pedibusque ligatis, in mare demersi, et ab angelis Dei liberati, et ad littus deducti sunt. Nouissime autem iussu Adriani imperatoris Brixiam reducti sunt, et ibi a prefato Aureliano, post multa iterum tormenta amputatis capitibus, Christi martyres effecti sunt.

XII Kal. Martii --- [e 1Kb] In Simeone, post fuisse, addit Ado uulgatus: »Constat tamen, quia Cleophas, cuius filius iste fuit, frater erat Ioseph.«

XI Kal. Martii .---Item sancti Theodori martyris, fratris sancti Georgii.



MENSIS MARTIUS.


Kal. Martii ---+ Eodem die, Suuitberti, episcopi et confessoris.

uI Nonas Martii .---Rome, Simplicii [a 1Kb] pape, qui sedit annis quindecim. Hic Acacium Constantinopolitanum episcopum, et Petrum Alexandrinum episcopum Eutychianos damnauit.

Iu Idus Martii .---+ Rome, depositio sancti Gregorii pape [b 1Kb] , qui nobili genere liberalibus artibus eruditus est. Deinde, defunctis parentibus, sex in Sicilia monasteria construens, septimum intra Urbis muros constituit. In quo ipse post secularem habitum multis fratribus aggregatis, sub abbatis imperio strenue militauit, et sue nobilitatis lineam moribus extulit, probis actibus decorauit. Nam qui ante sericis uestibus ac gemmis micantibus per Urbem solebat procedere trabeatus, post uili contectus tegmine, ministrabat pauper ipse pauperibus; quibus monasteriis tantum de redditibus prediorum delegauit  quantum posset commorantibus ad quotidianum uictum sufficere, reliqua uero uendidit, ac pauperibus erogauit. Deinde coactus et multum renitens, factus urbis Rome summus pontifex, Anglorum gentem ad fidem conuertit, directis uidelicet sui monasterii monachis, Mellito, Augustino, atque Ioanne, et cum eis aliis pluribus fratribus. Rexit autem gloriosissime Romanam Ecclesiam annis tredecim, mensibus sex, et diebus decem. Augmentauit etiam in precatione canonis: Diesque nostros in tua pace dispone, etc.

Item Rome, Innocentii pape [c 1Kb] , qui rexit Ecclesiam annis quindecim, mensibus duobus, diebus uero uiginti uno. Hic constitutum fecit de Ecclesia, et Pelagium atque Celestium hereticos damnauit; et constituit ut qui natus fuisset de Christiana per baptismum renasceretur, quod Pelagius damnabat.

+ In Africa Ioannis et aliorum quadraginta quatuor.

 + Rome, depositio sanctorum Innocentii et Rasi episcoporum.

Pridie Idus Martii .---Eodem die Zacarie [d 1Kb] pontificis, qui Rome sedit annos decem. Hic in patriarchio B. Georgii martyris caput reperit in capsa reconditum; in qua + [e 9Kb] pittacium pariter inuenit, hoc ipsum Grecis litteris exaratum. Sepultus est in ecclesia S. Petri apostoli.

XuII Kal. Aprilis .---+ Eodem die sancti Heriberti Coloniensis archiepiscopi, uita et miraculis gloriosi, in monasterio Tuitiensi quiescentis.

XIu Kal. Aprilis .---+ Item eodem die, sancti Ioseph, nutritoris Domini.

XIII Kal. Aprilis .---+ Item natalis S. Archippi, commilitonis beati Pauli apostoli.

XI Kal. Aprilis .---Item sanctarum uirginum Herlinde et Relinde sororum.

X Kal. Aprilis .---In Antiochia, sancti  Theodori, presbyteri et martyris.

uIII Kal. Aprilis .---Hierosolyme, Dominus noster iehsu Christus crucifixus est.

Et in eadem ciuitate, passio S. Iacobi apostoli, sicut in Actibus apostolorum scribitur .

 Eodem die, immolatio Isaac et transitus filiorum Isrel per mare Rubrum.

Et uictoria Michelis archangeli contra draconem.

uII Kal. Aprilis .---+ Eodem die, depositio S. Lutgerii episcopi.

uI Kal. Aprilis .---Item Hierosolyme, Resurrectio Domini.

III Kal. Aprilis .---* Aurelia ciuitate, sancti Pastoris episcopi depositio.



MENSIS APRILIS.

uIII Idus Aprilis .---In Sixto, post imperatoris, addit Ado uulgatus: »Hic [f 1Kb] constituit ut sacra mysteria non tractarentur nisi a ministris sacris; et quicunque episcopus euocatus fuisset ad sedem apostolicam, rediens ad parochiam suam, non reciperetur, nisi salutationis litteras, hoc est, formatas  a sede apostolica plebi detulisset. Constituit quoque ut intra actionem missarum Sanctus, sanctus, sanctus, ter decantaretur.

uII Idus Aprilis .---Item Celestini pape [g 1Kb] , qui rexit Ecclesiam annos octo. Hic constituit ut psalmi Dauidici centum et quinquaginta ante sacrificium antiphonatim canerentur: nam antea tantum epistola et sanctum Euangelium recitabantur.

u Idus Aprilis .---+ Item quinque uirginum, quarum nomina Deus scit.

Et Marie Aegyptiace.

Iu Idus Aprilis .---+ Item in Antiochia, sancti Theodori presbyteri.

III Idus Aprilis .---+ Eodem die Rome, beati Leonis pape [h 1Kb] .

Pridie Idus Aprilis .---In Iulio, post reuersus est, editus Ado addit: »Hic constituit [i 1Kb] ut nullus clericus causam quamlibet in publico ageret,  nisi in Ecclesia; et notitia fidei per notarios colligeretur; et siue cautiones, uel instrumenta, aut donationes, aut commutationes, aut traditiones, aut testamenta, aut allegationes, uel manumissiones a clericis in Ecclesia celebrarentur.«

Idibus Aprilis .---+ Item sancte Euphemie, uirginis et martyris.

XuI Kal. Maii .---* In Mauritania, natalis Basille.

Item sancti Aniceti pape [i 1Kb] , qui sedit in episcopatu annis undecim, et temporibus Seueri et Marci martyrio coronatur, sepultus in cemeterio Callisti. Hic constituit ut clerus comam non nutriret secundum Apostoli preceptum .

+ Eodem die, dedicatio oratorii S. Gangulphi martyris.

XIII Kal. Maii .---+ Eodem die, depositio S. Baldrici episcopi.

X Kal. Maii .---In uictore, post coronatur,  editi hactenus addunt: »Hic constuit [k 1Kb] ut sanctum Pascha die Dominico celebraretur, et a quintadecima luna primi mensis usque ad uigesimam primam obseruaretur; et constituit ut necessitate faciente, siue in flumine, siue in mari, siue in fontibus, sub Christiana confessione quicunque hominum ex gentilitate uenientes baptizarentur.«

 XI Kal. Maii .---+ Rome, in cemeterio uia Appia. SS. ualeriani, Maximi et Tiburtii.

+ In Campania, natalis sancti Amphelici.

Rome, S. Soteris pape [a 1Kb] , qui sedit in episcopatu annos nouem, sepultusque est in cemeterio Callisti. Hic constituit ut nulla monacha pallam sacratam contingeret in ecclesia, neque incensum poneret.

X Kal. Maii .---In Africa ciuitate Hieropoli, natalis sancti Philippi apostoli.

In Caio, post Martias addit Ado uulgatus: »Hic Caius constituit [b 1Kb] ut per omnes gradus primum ascenderet si quis episcopus fieri mereretur, et esset ostiarius, lector, exorcista, acolytus, subdiaconus, diaconus, presbyter.«

Eodem die Rome, sancti Agapeti pontificis [c 1Kb] , qui sedit menses undecim. Hic ingressus Constantinopolim ad Iustinianum imperatorem, Anthimium episcopum Constantinopolitanum, qui duas in Christo naturas negabat, deposuit, et in eius loco Menam catholicum consecrauit.

 IX Kal. Maii .---+ Eodem die, passio sancti Adelberti, episcopi et martyris.

+ Item eodem die, S. Pysinne uirginis.

uIII Kal. Maii .---In Babylonia, ciuitate magna, Sidrach, Misach, et Abdenago, qui et mutato nomine Ananias, Azarias et Misel dicebantur, de camino ignis ardentis sunt liberati.

uI Kal. Maii .---+ Item Rome, sancti Tindemialis, episcopi et confessoris.

u Kal. Maii .---In Anastasio, post decem, Ado uulgatus addit: »Hic constituit [d 1Kb] ut quotiescunque sancta Euangelia recitarentur, sacerdotes non sedeant, sed curuose stent, constituitque transmarinum hominem in clerum non recipi, nisi quinque episcoporum designaretur suffragiis.«

Pridie Kal. Maii .---+ Rome, S. Quirini, tribuni et martyris, de quo supra tertio Kalendas Aprilis.

+ Item Sophie, uirginis.



MENSIS MAIUS.


Kalendis Maii .---* Autisiodoro ciuitate, depositio sancti Amatoris episcopi.

+ Tolose, natalis sancti Orientii episcopi.

Item depositio S. Iustini, Begorra ciuitate.

+ Eodem die, S. Walburge uirginis.

Iu Nonas Maii .---+ Eodem die, memoria beatissimi Iusti, uiennensis episcopi.

Pridie Nonas Maii . + In Galatie ciuitate, natalis beati Gerontii confessoris.

Nonis Maii .---+ Item Benedicti pontificis [e 1Kb] , qui sedit Rome menses decem, imperante Constantino. Hic ab ineunte etate in Ecclesia militauit, paupertatis semper amator; sepultus apud B. Petrum.

uIII Idus Maii .---In monte Gargano, apparitio S. Michelis archangeli, quando illa sagitta uelut flamine retorta, eum a quo iactata est mox reuersa  percussit; et dictum est ad episcopum: Ego sum Michel archangelus qui in conspectu Dei semper assisto [f 1Kb] .

uII Idus Maii .--- [g 1Kb] Eodem die, S. Dionysii, uiennensis episcopi, preclarissimi in doctrina uiri.

u Idus Maii .--- [h 1Kb] Eodem die, B. Gangulphi martyris, cuius gesta habentur.

Pridie Idus Maii .---+ Mediolani, uictoris, Camoris, Felicis, Rustici, sanctorum quadringentorum quatuor martyrum, qui cum S. Cirico passi sunt.

XuII Kal. Iunii .---+ Tricassino, depositio  Fidoli  presbyteri [al., episcopi], et confratris Brendani abbatis.

XIII Kal. Iunii .---Item passio S. Saturnine uirginis.

XII Kal. Iunii .---+ Autisiodori, depositio B. ualis, presbyteri et confessoris, et ualentis martyris.

XI Kal. Iunii .---Natale S. Iulie, que, cum Carthago ciuitas capta esset, ducta est captiua; et sortita in seruitutem deuenit cuiusdam Euchii ciuis Syrie Palestine. Cui diligenter seruiens, expleto eius seruitio, acceptaque requie, aut orationi aut lectioni insistebat: nam et corpus suum ieiuniis affligebat. Unde dominus eius quamuis paganus ualde eam admirans, sepius admonebat ne taliter se affligeret. Sed illa nec blandimentis, nec etiam monitionibus ab hoc quod inchoauerat recedebat, excepto die Dominice resurrectionis. Deinde contigit ut dominus ipsius una cum ipsa ueniret in Corsicam, et ibi sacrificantibus aliis, cepit et ipse diis immolare.  Sed beata Iulia, uidens errorem illorum, condolebat. Audiens quidam princeps Felix Saxo nomine, quod illa nollet sacrificare, quesiuit eam a domino suo, ut receptis in illius uice quatuor ancillis sibi, ea daretur. Cui ille pro magno eius seruitio noluit eam tribuere. Tunc prefatus Felix callide fecit domino suo conuiuium, quatenus ipso ex nimia potatione soporato, et ignorante, de naui ipsius eam tolleret. Quod et factum est. Nam, ipso inscio, ducta est beata Iulia ante Felicem. Cumque blandimentis Felix ei non potuisset suadere ut sacrificaret, precepit eam alapis cedi, deinde crinibus torqueri, atque flagellari, ad extremum etiam crucifigi; et sic in ipso patibulo ultimum efflauit spiritum. De cuius ore sanctissimo columba exiuit, et celum petiuit. Tunc per angelos, diuina dispensante gratia, nuntiatum est hoc quibusdam monachis in insula Margarita, que nunc uulgo Gorgona dicitur, consistentibus. Illi, hoc audito, ascensis nauibus, summa cum festinatione uenerunt in  Corsicam, et inuenerunt sicut sibi ab angelis fuerat reuelatum. Dein summa cum reuerentia deponentes corpus eius de cruce, iuuante Domino, celeriter ad sua reuersi sunt. Et ibi, uidelicet in ipsa Margarita insula condientes corpus eius cum aromatibus, posuerunt in monumento cum gaudio. Postea autem de ipsa insula, Anza regina, uxor Desiderii regis Longobardorum, precepit corpus eius afferri, et in monasterio quod ad honorem ipsius construxit, Brixie mirificentissime collocauit.

Rome, natalis sanctorum Faustini et Timothei, et aliorum.

+ Autisiodori, depositio et translatio sancte Helene uirginis.

+ In Cesarea Cappadocie, natalis sancti Poliocti [Polyeucti].

X Kal. Iunii .---Apud uiennam, natalis sancti Desiderii episcopi [i 1Kb] , qui passus est in territorio Lugdunensi, in uilla Prisciniaco, super fluuium  Calarona, cuius uita plena miraculis refulsit, qui in uiennensi Ecclesia sepultus honoratur.

uIII Kal. Iunii .---In Urbano addit uulgatus: »Hic sedit in episcopatu annos quatuor, menses decem, dies decem [i 1Kb] .«

uII Kal. Iunii .---* Item natalis uenerabilis Bede, presbyteri et confessoris, ac doctoris celeberrimi.

u Kal. Iunii .---* Rome uia Numentana, milliario quartodecimo, natalis sanctorum Ephycati, Eustasii, uicturie, Castule.

Iu Kal. Iunii .---+ In Africa, natalis  sanctorum Primi, Alcidie, Passiomoni, et aliorum centum quinquaginta quatuor.

III Kal. Iunii .---+ In Antiochia SS. Syci et Palatini.

+ Item in Nicomedia, natalis multorum sanctorum.



MENSIS IUNIUS.

Nonis Iunii .---In Bonifacio Britanno, post Eobano, addit Ado uulgatus, et Adelhario.

+ Rome milliario tertio, Felicule, Felicitatis, et aliorum.

III Idus Iunii .---* Rome, natalis SS. Basille et Basilisse, et SS. Crispoli et Restituti.

XuI Kal. Iulii .---Apud uiennam, S. Domnoli episcopi.

+ In Moguntia, SS. Aurei et Iustine.

Xu Kal. Iulii .---* Aurelianis, sancti Auitti, presbyteri et confessoris.

XIu Kal. Iulii. .---+ In Alexandria, S.  Marie, uirginis et martyris, et Balbine.

XII Kal. Iulii .---Rome, sancti Siluerii pape [a 1Kb] , qui sedit anno uno. Qui, consentiente Iustiniano imperatore, a Belisario patricio depositus, et monachus factus, in exsilio confessor moritur.

XI Kal. Iulii .+ In Cesarea, depositio S. Eusebii episcopi.

uIII Kal. Iulii .---+ Rome, S. Fausti, cum aliis uiginti tribus.

Iu Kal. Iulii .---In Leone post pape, addit uulgatus: »Qui sedit menses decem Rome [b 1Kb] . Hic eloquentissimus, et diuinis Scripturis sufficienter instructus, Greca Latinaque lingua eruditus. Hic sanctam sextam synodum, que in regia urbe celebrata est, ubi damnati sunt Cyrus, Sergius Honorius , Pyrrhus, Paulus, Petrus, Macarius, Stephanus, et Polychronius nouus Simon, qui unam uoluntatem et operationem in Domino Iesu Christo predicabant, de Greco in Latinum transtulit. Hic constituit ut qui archiepiscopus ordinatus fuerit,  nulla consuetudine pro usu pallii in diuersis officiis persoluere debeat. [c 1Kb] Hic cum multis episcopis fidem catholicam exponens, Eutychianam et Nestorianam heresim damnauit, et sanctissimum concilium Chalcedonicum sua industria congregari fecit. Hic constituit [uulgatus addit, intra actionem dicere sanctum Sacrificium et] monacham non accipere uelamen capitis benedictum ab episcopo, nisi prius probata illius uirginitas fuerit.

III Kal. Iulii .---+ Rome, natalis sancti Nouatiani cum aliis nongentis septuaginta septem.



MENSIS IULIUS.

Kal. Iulii .---+ Item Octaue S. Ioannis Baptiste.

+ Rome, Caii pape et aliorum [d 1Kb] .

Augustodini, depositio Leontii episcopi.

+ In Mesopotamia, Zeli cum aliis sex.

+ Orion, cum aliis octo.

 Iu Nonas Iulii .---+ Eodem die, Auguste, sancti Udalrici, episcopi et confessoris.

Nonis Iulii .---+ Eodem die, Wilibaldi, episcopi et confessoris.

Et Materniani confessoris.

uIII Idus Iulii .---+ [e 1Kb] Apud Herbipolim, natalis sanctorum martyrum Kiliani et sociorum eius.

uII Idus Iulii .---+ Eodem die, natalis S. Agilolphi, archiepiscopi Coloniensis et Martyris.

u Idus Iulii .---+ Item Rome, natalis SS. Stephani, Leontii, et aliorum.

+ Treuiris, S. Hildulphi, eiusdem urbis episcopi et confessoris.

 Idus Iulii .---+ Eodem die, S. Margarite, uirginis et martyris.

Idibus Iulii .---+ Eodem die, diuisio apostolorum.

Ante Catulini post Carthagine, uulgatus interponit, natalis sanctorum Philippi.

+ Item eodem die, sancte Reginsuinde uirginis.

XuII Kal. Aug. .---+ Item SS. Monulphi et Gondulphi, episcoporum et confessorum.

+ Item alibi, sancti Mamme.

XuI Kal. Augusti .---+ Item Autisiodoro, S. Theodosii episcopi et confessoris.

Xu Kal. Augusti . Brixie, depositio S. Philastrii, ipsius ciuitatis episcopi: qui cum fuisset presbyter ordinatus, ductus amore Dei, relictis omnibus, uniuersum pene ambitum circuiuit orbis, quatenus secutus uestigia Pauli apostoli per singula loca animas fraude diaboli deceptas, de sempiterno suis predicationibus liberaret interitu. Unde non solum  contra Gentiles atque Iudeos, uerum etiam contra omnes pene hereses; et maxime contra Arianam perfidiam, que tunc nimium preualebat, fidei uigore pugnauit; et ob hoc uerberibus castigatus, stigmata Domini nostri Iesu Christi suo portabat in corpore. Nam et in Mediolanensi urbe idoneus custos Dominici gregis fuit, et Auxentio Ariane perfidie episcopo, priusquam B. Ambrosius eligeretur, diuina gratia fultus nimium repugnauit. Rome etiam non exiguo tempore demoratus, multos et publica et priuata disputatione est in fide lucratus. Et quia ualde hereticos impugnabat, uoluit de eorum singulis sectis atque doctrinis nefandissimis librum componere, quatenus singularum heresium errore patefacto, nullus ab eis saltem simplex in Ecclesia constitutus comprehendi possit. De quo beatus Augustinus ita dixit : Philaster Brixiensis episcopus in prolixissimo libro, quem de heresibus condidit, centum uiginti hereses [Aug. 1. centum  uiginti octo] arbitratus est computandas.

XIu Kal. Augusti .---+ Lugduni, sancti Rustici, presbyteri et confessoris.

+ Item Treuiris, S. Martini, episcopi et martyris.

XIII Kal. Augusti .---In Ioseph, post Iustus, omisso qui, addit Ado uulgatus. »Hic predicationis, et sanctitatis officiis seruiens.«

+ Item eodem die, uulmari et Philiberti abbatum.

XII Kal. Augusti .---+ Eodem die, sancti Arbogasti, episcopi et confessoris.

X Kal. Augusti .---+ Eodem die, S. Liborii, episcopi ciuitatis Cenomanensis et confessoris.

uII Kal. Augusti .---* Treuiris, sancti Beati confessoris.

Iu Kalendis Augusti .---Item Aurelianis ciuitate, depositio sancti Prosperi episcopi.

 III Kalendas Augusti :---+ Eodem die, ciuitate Autisiodoro, S. Ursi, episcopi et confessoris.



MENSIS AUGUSTUS.

Iu Nonas Augusti.---In Stephano post dies duos additur in uulgato: Hic constituit ut sacerdotes et Leuite uestes sacras in quotidiano usu non haberent, nisi tantum in ecclesia.

Nonis Augusti [f 1Kb] .---+ Eodem die, sancti Iustini presbyteri. de quo ad Xu Kalend. Octobris.

Catalaunis, sancti Memmii, episcopi et confessoris.

 Iu Idus Augusti .---Item Rome, sancti Hormisde pape [a 1Kb] , qui sedit annos septemdecim. Hic composuit clerum, et psalmis erudiuit. Sub huius tempore Anastasius imperator hereticus, percussus fulmine interiit. Sepultus est idem pontifex in ecclesia beati Petri. + uIII Idus Augusti [uulg., male, uII].

III Idus Augusti .---+ Eodem die in Cameraca ciuitate, natalis sancti Gaugerici, episcopi et confessoris.

Idibus Augusti .---Pictauis, sancte Radegunde, uirginis et regine.

XuIII Kal. Septembris [b 1Kb] .---Eodem die [c 1Kb] dedicatio oratorii sanctorum Iacobi apostoli. Laurentii, ualentini, Scholastice uirginis, consecrati per Willibertum archiepiscopum.

XuII Kal. Septembris .---Metis, sancti Arnulphi, episcopi et confessoris.

XuI Kal. Septembris .---Item Octaue sancti Laurentii martyris.

 Xu Kal. Septembris .---+ Eodem die, sancte Helene regine.

XI Kal. Septembris .---Item octaue Assumptionis beate Marie uirginis.

IX Kal. Septembris .---Eodem die, natalis sancti Audeni, episcopi et confessoris.

uI Kal. Septembris .---Nola ciuitate, natalis sancti Felicis episcopi.



MENSIS SEPTEMBER.

Kal. Septembris .---+ Item sanctorum confessorum Sixti et Sisinnii.

uIII Idus Septembris .---Rome, natale sancti Eleuterii.

uII Idus Septembris .---Aurelianis, natalis sancti Euortii, episcopi et confessoris.

uico Nouegento, natalis sancti Clodoaldi [d 1Kb] confessoris.

Eodem die, sancte Regine uirginis.

u Idus Septembris .---+ Sergii [e 1Kb] pape, qui  sedit annos tredecim Rome. Hic inuenit mire magnitudinis portionem ligni salutaris Dominice crucis in sacrario beati Petri. Hic statuit in tempore confractionis Dominici corporis, Agnus Dei a clero et populo decantari, et constituit ut in diebus Annuntiationis Dominice, Dormitionis et Natiuitatis sancte Dei genitricis Marie, ac sancti Simeonis, quod Hypapante Grece dicitur, Litanie exeant a sancto Adriano, et ad sanctam Mariam populus occurrat.

Iu Idus Septembris .---Rome, depositio sancti Hilarii [f 1Kb] pape.

III Idus Septembris .---+ in Apulia, sanctorum Felicis et Donati.

Lugduni Gallie, depositio sancti Patientis episcopi, et alibi sanctorum Felicis et Regule.

Pridie Idus Septembris .---+ Item in Asia, sanctorum Diophili matrone, et Thecle uirginis.

 + Lugduni, depositio sancti Sacerdotis, episcopi et confessoris.

+ Nicomedie, sancti Ammone.

+ In Sicilia, ciuitate Catanas, sanctorum Eupli et Serapionis.

Idibus Septembris .---Item Andegauis,  depositio sancti Murilionis, episcopi et confessoris.

Turonis, sancti Littorii, episcopi et confessoris.

Xu Kal. Octobris .---Rome, in crypta Arenaria, sanctorum martyrum Narcissi et Crescentionis.

XIII Kal. Octobris .---+ Treueris, depositio Meletii episcopi.

XII Kal. Octobris .---+ Rome, natalis sanctorum martyrum Eustachii, Agapiti, Theopisti, atque Philiste.

IX Kal. Octobris .---+ Item passio sanctarum uirginum Digne et Emerite.

+ Rome, depositio sancti Liberii [g 1Kb] pape.

Item passio Lini [h 1Kb] eiusdem urbis episcopi.

uII Kal. Octobris .---Ambianis, sancti Firmini, episcopi et martyris.

+ Item, natalis sancti Quadrati, apostolorum discipuli [i 1Kb] , qui in locum beati Publii Athenarum episcopi substituitur, et Ecclesiam grandi terrore dispersam,  fide et industria sua congregauit; qui una cum filiabus Philippi in Prophetie gratia celeberrimus fuit.

uI Kal. Octobris .---Rome, uia Appia in cemeterio Callisti, depositio sancti Eusebii, episcopi et confessoris.

+ Et in Albano, natale sancti Senatoris.

+ In Sardinia, natalis sancti Luxurii.

+ Aruernis, depositio sancti Apollinarii episcopi.

u Kal. Octobris .---In Cesarea Cappadocie, sancti Eleutherii.

+ In Tharso Cilicie, sanctorum Tharacii [i 1Kb] , presbyteri [al., Probi], et Andronici.

+ Eodem die, sancti Florentini martyris.

Iu Kal. Octobris ,---+ Rome, natalis sancti Stactei.

+ Genna ciuitate, depositio Salonii episcopi.

+ In monasterio Fuldensi, sancte Liobe uirginis.

+ Item sancti Wenceslai, martyris et ducis.

III Kal. Octobris .---Eodem die, Antisiodoro, sancti Fraterni episcopi.

 Pridie Kal. Octobris .---* In Placentina ciuitate, sancti Antonini confessoris.

* In Mediolano, translatio sancti uictoris martyris.



MENSIS OCTOBER.

Kal. Octobris .---Treuiris, sancti Nicetii, episcopi et confessoris.

* Eodem die, sanctorum uedasti episcopi, et Bauonis confessoris.

uI Nonas Octobris .---Eodem die, sancti Eusebii pape [k 1Kb] qui sedit in episcopatu annos septem, sepultus uia Appia in cemeterio Callisti; huius tempore inuenta est crux Domini nostri Iesu Christi, quinto Nonas Maii. Hic hereticos inuentos in Urbe manus impositione reconciliauit.

u Nonas Octobris .---In Antiochia, sancti Theugenii. In Africa, uictoris, Urbani, Sapargi. Et alibi Felicis, Auponi et Casti.

Iu Nonas Octobris .---+ Autisiodori,  Marsi, presbyteri et confessoris.

+ Item Duree uirginis.

III Nonas Octobris .---Autisiodori, depositio sancti Firmati diaconi, et Flauiane uirginis.

Pridie Nonas Octobris .---Autisiodori, depositio sancti Romani, eiusdem ciuitatis episcopi et martyris.

 Nonis Octobris .---In Marco uulgatus post Ardeatina, addit: Ubi uiuens ecclesiam exstruxit. Hic constituit ut episcopus Ostie, qui consecrat episcopos urbis [a 1Kb] , pallio uteretur.

Eodem die, Lini [b 1Kb] pape et martyris.

+ In Capua Campanie, Quarti, et Marcellini.

+ Bituricas ciuitate, sancti Augusti presbyteri et confessoris.

uIII Idus Octobris .---Item Reparate et Gocle uirginum.

uII Idus Octobris .---In ciuitate Laodicia Phrygie, sancti Diodori.

+ In Prouincia Rheta, ciuitate Augusta, sancte Afre martyris.

+ In ciuitate uienna, multorum martyrum.

+ Rome, Marcellini et Genuini. Et inter duas lauros, Primine.

uI Idus Octobris .---In Malloso, post replerentur, addit uulgatus: Et aliorum trecentorum triginta, quorum corpora in palustria proiecerunt  loca.

Eodem die, uerone [c 1Kb] , sanctorum martyrum, Cassii, Florentii, et aliorum septem.

u Idus Octobris .---Eodem die, natale sanctorum martyrum Nicasii episcopi, Quirini presbyteri, Scubiculi diaconi.

Turonis, sancti uenantii [d 1Kb] abbatis.

Iu Idus Octobris .---+ Bituricas, sancti Opinionis presbyteri.

+ In Prouincia Syrie, Euagrii, et Prosyrie. Item Eustachii presbyteri.

+ In Campania, sanctorum Eucaristi, Fortunati, et Prisciani.

III Idus Octobris .---In Hispania, Corduba ciuitate, sanctorum Fausti, Martialis, et Ianuarii martyrum.

Pridie Idus Octobris .---Apud uiennam, sancti Agrati, episcopi et confessoris, et sancti Casturi, eiusdem urbis episcopi.

 * Cordube, sanctorum Lupi et Aurelie.

+ Lugduni in Galliis, translatio sancti Iusti, episcopi et confessoris.

+ Herbipoli, depositio sancti Buchardi episcopi, successoris sancti Kiliani.

Idibus Octobris .---Apud uiennam, sancti Deodati episcopi.

Rome, uia Aurelia, sancti Fortunati martyris.

+ Item Lubulii, Modesti et Fortunate.

XuII Kal. Octobris .---+ Apud Agrippinam Coloniam, sancti Eliphii martyris.

+ Item depositio sancti Galli abbatis, multis miraculis clari.

+ Eodem die, sancti Lulli, episcopi et confessoris.

Xu Kal. Nouembris .---+ In Campania ciuitate, Puteolis, Ianuarii, et Eutychis.

XIu Kal. Nouembris .---+ In Istria, natalis sanctorum Austeri, Neopoli, Sussii, Ianuarii, Festi et Desiderii.

 XII Kal. Nouembris .---In Galliis apud Coloniam Agrippinam, sanctarum uirginum undecim millium. Una dicitur Ursula, Sentia, Gregoria, Pinnosa, Mardia, Saula, Brictula, Saturnina, Rabatia, Palladia, Clementia, Grata; et aliarum nomina scripta sunt in libro uite.

In Nicea Bithynie, Afrigis, Macarii, Dicei, Proculi, Neapoli, Modesti. et aliorum numero septuaginta duorum.

XI Kal. Nouembris .---+ Eodem die, sancti Seueri episcopi Rauenne.

X Kel. Nouembris .---Colonie, depositio sancti Seuerini episcopi et confessoris.

IX Kal. Nouembris .---Item Bonifacii [e 1Kb]  pape, qui sedit Rome annos tres. Hic sepultus est uia Salaria, iuxta corpus sancte Felicitatis; hic constituit seruum Clericum non fieri, nec obnoxium curie, uel cuiuslibet rei.

Colonie, sancti Euergisti, episcopi et martyris.

uI Kal. Nouembris .---In Euaristo post uaticano, addit Ado uulgatus: Hic titulos in Urbe diuisit presbyteris, et septem diaconos ordinauit, qui custodirent episcopum predicantem.

Autisiodori, depositio sancti Desiderii, episcopi et confessoris.

+Item sancti Florentu presbyteri et confessoris.

u Kal. Nouembris .---Eodem die, sancti Ferrutii martyris.

III Kal. Nouembris .---* Item passio sancti Feliciani cum sociis suis.

* Ciuitate Capue, depositio sancti Germani, episcopi et confessoris, cuius animam in sphera ignea Benedictus abbas uidit ab angelis in celum deferri.

Pridie Nouembris .---+ Eodem die,  Sancti Wolfgangi, episc. et confessoris.

+ Item uigilia omnium sanctorum.



MENSIS NOuEMBER.

Kal. Nouembris .---In Cesarea Cappadocie, sancti Macedonii.

+ I Sithiu monasterio, depositio sancti Audomari episcopi.

+ Augustoduni, sancti Primi episcopi.

+ Baiocas ciuitate, sancti uigoris episcopi.

Iu Nonas Nouembris .---Apud uiennam, sancti Georgii, eiusdem urbis episcopi.

+ Item passio sancti Eustachii, uxoris ac filiorum eius.

III Nonas Nouembris .---Apud uiennam, sancti Domini, confessoris et episcopi gloriosi.

Pridie Nonas Nouembris .---+ Augustoduni, sancti Proculi episcopi.

+ Item sanctarum uirginum Modeste et Perpetue.

 Nonis Nouembris .---+ Capua ciuitate, sanctorum Euras, et Quarti, et Pardi martyrum.

uIII Idus Nouembris .---+ In ciuitate Regidonas, depositio sancti Melanii, episcopi et confessoris.

+ Item eodem die, sanctorum Leonardi confessoris, discipuli sancti Remigii episcopi, et Winnoci abbattis.

uII Idus Nouembris .---Item Epternaco monasterio, natalis sancti Willibrordi, episcopi et confessoris.

+ Item sanctorum Rufi episc., et Herculani presbyteri et martyris.

uI Idus Nouembris .---+ Item ipso die, sancti Willehadi, episcopi et confessoris.

u Idus Nouembris .---Rome, sanctorum Clementis et Symphoriani.

In Hispania sanctorum Fausti, Ianuarii et Martialis  martyrum.

In Beryto ciuitate, crucifixio imaginis Domini nostri Iesu Christi.

Iu Idus Nouembris .---+ In Antiochia, sanctorum Demetrii episcopi, Aniani diaconi, Eustosii, et sociorum eorumdem.

+ In ciuitate Aurelianensi, depositio sancti Monitoris, episcopi et confessoris.

III Idus Nouembris .---+ Rauenne, sanctorum Feliciani et uictorini mart.

Pridie Idus Nouembris .---Natalis + Bonifacii [f 1Kb] pape, qui Rome sedit menses octo, dies 22. Hic obtinuit apud Phocam principem, ut Sedes apostolica beati Petri Apostoli caput esset omnium  Ecclesiarum Romana, quia Ecclesia Constantinopolitana primam se omnium Ecclesiarum scribebat.

Apud uiennam, sancti Isici episcopi, qui post beatum Pantagatum presedit Ecclesie.

+ Item sanctorum Liuini martyris, et Cuniberti confessoris, episcoporum.

+ In Cesarea Cappadocie, natalis sanctorum Germani, Theophili, Cesarii, et Eusebii.

+ Dauentrie, sancti Lubuini, presbyteri et confessoris.

Idus Nouembris .---+ Apud uiennam, sancti Leonici eiusdem Ecclesie miraculis clari.

+ Rotenis ciuitate sancti Amantii episcopi et confessoris.

XuIII Kal. Decembris .---+ Item sancti Eraclii, episcopi et confessoris.

XuII Kal. Decembris .---Item sancti Eugenii, episcopi et martyris.

XuI Kal. Decembris .---+ Eodem die in Sueuia, monasterio sancti Galli, natalis beati Othmari,  eiusdem monasterii post obitum sancti Galli primi abbatis.

Xu Kal. Decembris .---uienne sancti Manati, episcopi et confessoris.

+ Item natalis sancti Gregorii, episcopi et martyris apud Pontum.

+ Item sancti Ioannis monachi.

XIu Kal. Decembris .---+ In Hispaniis, ciuitate Corduba, sancti Acisoleni.

+ Item Eraclea, sancti Cortheri, et aliorum quadraginta.

XIII Kal. Decembris .---Rome, Gelasii pape [a 1Kb] , qui sedit in episcopatu annos quatuor. Hic Messenum episcopum, quem Felix antecessor ipsius damnauerat, reuocauit, et communioni ecclesieque sue restituit. Hic libros aduersus Eutychen et Nerium composuit.

+ In Eraclea, sancte mulieres cum uiduis quadraginta.

 + Augustoduni, sancti Simplicii, episcopi et confessoris.

XII Kal. Decembris .---+ Item Regenfledis uirginis.

IX Kal. Decembris .---In Clemente  post in libro uite editi interserunt: Hic [b 1Kb] septem regiones diuisit notariis fidelibus Ecclesie, qui gesta Martyrum sollicite et curiose perquirerent. Hic ex precepto beati Petri suscepit Ecclesie pontificatum. Linus et Cletus ideo ante eum scribuntur, quia ab ipso principe Apostolorum ad ministerium sacerdotale episcopi sunt ordinati.

uico Sarchinio, deposito sancti Trudonis, presbyteri et confessoris.

uII Kal. Decembris .---+ Eodem die sancte Catharine uirginis et martyris

+ Item sancti Mercurii martyris, qui passus est sub Decio imperatore.

 uI Kal. Decembris .---In Lino, post meminit, additur in uulgato: Hic [c 1Kb] ex precepto beati Petri constituit ut mulier in ecclesia uelato capite introiret.

* Item Augustoduni, depositio sancti Amatoris episcopi.

Iu Kal. Decembris .---Rome, sancti Gregorii pape [d 1Kb] , qui rexit Ecclesiam annos decem. Hic constituit in Canone a sacerdote dicendum: Quorum solemnitas hodie in conspectu glorie tue celebratur: Domine Deus noster toto orbe terrarum: intra quorum nos consortium, etc. Sepultus est in ecclesia sancti Petri.

 Apud uiennam, sancti Philippi, eiusdem urbis episcopi.

In Sosthene, post discipuli addebatur in uulgato: Sancti Pauli, cuius meminit idem apostolus in prima Epistola ad Corinthios; et sancti Throphimi, de quo scribit Apostolus ad Timotheum: Trophimum [e 1Kb] reliqui infirmum Mileti . Hic ab apostolis Rome ordinatus est episcopus, et ad Arelatem urbem Gallie, ob Christi Euangelium predicandum directus. Ex cuius fonte  tota Gallia fidei riuos accepit. Qui apud eamdem urbem in pace quieuit.

III Kal. Decembris .---+ Item Rome, Arasonis, Saturnini, Chrysanthi, Mauri, et Darie, et aliorum septuaginta duorum.

Pridie Kalendas Decembris .---+ Eodem die festiuitas [Baptismus] sancti Ambrosii, Mediolanensis episcopi.



MENSIS DECEMBER.

 Kalendis Decembris .---Item ipso die, uirdunensi ciuitate, transitus beatissimi Agerici episcopi.

Pridie Nonas Decembris .---+ In Tuscia, sancte Barbare [f 1Kb] , uirginis et mart.

uII Idus Decembris .---Item Octaue sancti Andree apostoli.

uI Idus Decembris .---In Eutychiano, post sepeliuit, addit Ado uulgatus: Hic [g 1Kb] constituit ut fruges super altare, tantum fabe et uue benedicerentur, et constituit ut qui martyrem sepeliret sine dalmatica, aut colobio purpureo, nulla ratione sepeliret.

+ Item Zenonis episcopi apud ueronam. Ipso die Treuiris, sancti Eucarii, episcopi et confessoris.

Iu Idus Decembris .---Rome, sancti Melchiadis pape [h 1Kb] , qui sedit in episcopatu annos quatuor, sepultus est in cemeterio Callisti. Hic constituit ut die Dominica, aut quinta feria, nullus fidelis ieiunaret; quia ipsos dies pagani, quasi sacro ieiunio  celebrant. Et hic constituit ut ex consecratu episcopi oblationes propter hereticos per ecclesias dirigerentur.

uienne, sancti Sinduphi, episcopi et confess.

III Idus Decembris .---In Damaso, post duos, additur in Adone uulgato: Hic [i 1Kb] constituit ut psalmi die noctuque canerentur per omnes ecclesias; et in fine, Gloria Patri, et Filio, et Spiritui sancto. Hic multa corpora sanctorum requisiuit, et inuenit, quorum memoriam etiam uersibus declarauit; qui sepultus est uia Ardeatina in basilica sua, iuxta matrem et germanam suam.

Idibus Decembris .---+ Ipso die, sancti Auberti, episcopi et confessoris.

+ Item Orthilie uirginis.

XIX Kal. Ianu. .---Eodem die, beati Lupicini, uiennensis ecclesie octaui episcopi.

+ Lugduni, sancti Nicasii, eiusdem urbis episcopi et martyris.

 XIII Kal. Ianu. .---Autisiodori, beati Greg. episcop. et confessoris.

XI Kal. Ianu. .---+ In Antiochia, sancti Basilei episcopi.

+ Ciuitate Ostia, sanctorum Demetrii, Honorati, et Flori martyrum.

+ Rome, uia Portuensi, depositio sancti Felicis episcopi.

+ Item passio sancte Theodosie uirginis, et Didymi monachi.

X Kal. Ianu. .---+ Item Rome, natalis sanctorum Eugenii, Eleutherii, Urbani, Cornelii,  Traiani, uictoris, Castule, Eutychiani, ac sociorum eius, et aliorum octingentorum triginta duorum.

uI Kal. Ianu. .---+ Item ipso die, ordinatio sancti Iacobi fratris Domini, qui ab apostolis primus ex Iudeis Ierosolymis est ordinatus episcopus, et in medio Pascha martyrio coronatus.

III Kal. Ianu .---+ Item in insula Oya, sanctorum Florentii, Sereni, Pauli, Stephani, Papiani et Cleri.

 + Turonis ciuitate, sancti Perpetui, episcopi et confessoris [a 1Kb] .

Pridie Kal. Ianu. .---+ Rhetiarie beati Hermetis exorciste.

+ Rome, Donati, Paulati Rogate, Dominande, et Hilarine.

+ In prouincia Sicilia, ciuitate Catana, sanctorum Stephani, Potiani, Attali.





PASSIO SANCTI DESIDERII EPISCOPI uIENNENSIS, AUCTORE SANCTO ADONE EIUSDEM SEDIS EPISCOPO.




PRAEFATIUNCULA ADONIS, uiennensis Ecclesie antistitis, anno Incarnationis Domini DCCCLXX, indictione III, cum Passione S. Desiderii episcopi uiennensi Ecclesie directa [a 1Kb] .

 Ado, peccator et humilis episcopus uiennensis Ecclesie, dilectissimis fratribus, et filiis eiusdem Ecclesie, in Patre et Filio, et Spiritu sancto, uero et essentiali uno Deo, salutem.

Beatissimi Desiderii Patris uestri uitam, et martyrium, sicut antiquis scriptis commendatur, uobis idcirco reuoluere, et stylo committere aggressus sum, ut eius incitamentis et studiis ad amorem uite eterne uos amplius inflammarem. Ut qui pastor uobis munere superno datus est, pascua uere innocentie, et postmodum eterne societatis intercessione sui apud Dominum obtineat. Nec enim deerit uobis illius  patrocinium, si eius exemplo Domino Iesu Christo casto amore heseritis. Qui est uerum et eternum principium. Habetis enim non mediocre solatium, cum cernatis Ecclesiam ueram preclarissimis confessorum et martyrum irradiatam fulgoribus, quorum splendore tenebras omnis erroris, Domino Deo nostro protectore, pedibus liberis euadere sufficitis. Gaudium et corona ipsorum, obsecro uos ego ipse seruus et minimus ipsorum, state in Domino doctrinis, exemplis intercessionibus tantorum muniti, karissimi.



INCIPIT PASSIO SANCTI DESIDERII EPISCOPI uIENNENSIS.

 Desiderius, uiennensis Ecclesie clarissimus pontifex, fuit a puero quidem sanctissime imbutus, uita purus, scientia Scripturarum non parum eruditus, in gremio sancte matris Ecclesie exercitate profecit. Inde ad culmen pontificale prouectus, quante gratie fuerit, honor martyrii patefecit.

[a 1Kb] Fuit idem uir temporibus Chlotarii regis Chlodeuei maioris filii, ac filiorum ipsius Chlotarii, Hereberti, qui sedit Parisiis; Chilperici, qui sedit Suessionis; Gunthramni, qui sedit Aurelianis; Sigiberti, qui sedit Rhemensium urbe, qui accepit Brunnehildem  Anagildi regis Hispanorum filiam, que primum Ariana, postmodum sacramento fidei catholicis iuncta, operibus flagitiosissimis disiuncta; de qua Childebertum Sigibertus genuit. Huius sororem Gansildam Chilpericus primum habuit, que postmodum, dolo Fredegundis strangulata est. Imperatores autem tunc temporis in Republica Romana Iustinianus fuit maior. Post quem Iustinianus minor. Cuius tempore corpus B. Antonii monachi, reuelatione diuina repertum, in Ecclesia B. Ioannis Baptiste apud Alexandriam sepultum est; et ab Africa  atrocissima gens Wandatorum expulsa. Cui imperatori Iustinus succedit, sub quo gens Longobardorum Italiam inuasit. Deinde imperauit Tiberius, post quem Mauricius.

Sed ut ad proposita reuertar, cum longe lateque fama beati uiri Desiderii spargeretur, et foris iam miraculis uulgaretur, atque uirtus animi signis euidentibus patefacta claresceret, inuidus omnis boni diabolus, in persecutionem tanti uiri insani pectoris homines inflammat. Et quia uidebat Domini Dei nostri Iesu Christi gloriam per beatum uirum ubique diffundi, quibus artibus ualuit tantum opus pietatis exstinguere, aggreditur lacessere illum, et conuiciis afficere primo, deinde etiam iniuriis propulsare, sicut certa res manifestabit. Sed Desiderius de beatis  pauperibus spiritu unus, cuius desiderium exaudiebat Deus, et preparationem cordis eius audiebat auris eius, in petra fidei fundatus, tundi aduersitatibus poterat, moueri a statu rectitudinis non poterat.

Igitur, interfecto Sigiberto rege factione Fredegundis regine, Brunnehildis regina cum Theoderico admodum paruulo, Childeberti regis filio, Burgundiam obtinuit. Femina incomparabilis libidinis, quippe que non timuerit incestuosissime Meroueo Chilperici filio, mariti sui nepoti, se misceri. Illoque tonsurato presbyteroque facto, tali namque ordine pater uix eum potuit cercere, per diuersorum iuuenum libidines excanduit, turpissimum lupanar ipsa semetipsam turpissimis iuuenibus exponens. Cuius  inaudita flagitia uir pontifex Desiderius zelo timoris Dei inflammatus, reprimere, et corrigere cupiens tam priuatim quam publice, meliorem uitam arripere, et penitudinem facti habere monebat. Sed quia qui arguit impium generat maculam sibi, nouis et inauditis odiis cepit sanctum uirum detestari, ac ut uitam auferret meditari. Sed quia id aperte non poterat, exsilio deportari, et relegari in quadam insula uirum Dei facit. Ubi quadriennio diuersis laboribus fatigatus, non tamen auxilio omnipotentis Dei nudatus est ac destitutus, quippe per quem beneficia infirmis quibuscunque Deus noster ibi contulerit. Nam quidam leprosus, inspectante populo, tactu beatissimi uiri mundatus est a lepra, que totum illum asperauerat. Ab ea die qua insulam ingressus est,  cincindele oleo plenum, quod manu illius illuminatum fuerat, uirtute diuina permansit indeficiens, semper ardens, et suam plenitudinem inexhaustam, ad gratiam uiri Dei predicandam omnibus manifestans. Et quod est mirabilius, quicunque cuiuslibet infirmitatis a sancto pontifice ex eodem liquore perunctus fuisset, illico sanatus abibat.

Factum est autem ut uas plenum uini, propter aduentantes qui inde haurirent, a ministro illius diligenti cura seruaretur. Sed cum pluribus diebus iam expensum putaretur defecisse, et minister uiri Dei id nuntiasset illi [a 1Kb] , quia non haberet petentibus  quid ultra prebere, confortatus a uiro Dei, de largitate, et bonitate Creatoris, mox ut rediit, plenum, quod paulo ante uacuum fuerat, uasculum inuenit. Tua sunt hec, Domine, qui pro te passos semper glorificas, qui duces gregis tui, ut oues tue sequi non metuant, coronis uirtutum exornas.

Preter ea congregata multitudine sacerdotum, licet impia femina uenena malitie sue non euomuerit, tamen uicta precibus, sanctum uirum sedi sue urbique reformari iubet. Quis dicere sufficiat quibus gaudiis receptus fuerit, quot ulnis pietatis a clero et populo amplexatus, quibus lacrymis rigatus? uere pastorem pium, quem nullius generis tribulatio a caritate ouium diuellere potuit. uere beatus populus, qui talem meruit suscepisse ductorem [b 1Kb] .

 Hic cum iam totus martyr esset corpore, hostiaque Deo placita, ut desiderium cordis eius tribueretur ei, instaretque tempus ut poneretur in capite eius corona de lapide pretioso: iterum simultate [c 1Kb] Brunnehildis ac illam constuprantium, iubetur uenire pontifex sanctus ad palatium, quo tunc temporis Theodericus iuuenis residebat. Attemptatur itaque uir Dei utrum in priori sententia permaneret. Interrogatusque utrum melius esset uni uiro mulierem coniungi, quam per diuersorum iuuenum appetitus libidines suas dispumare; a quo cum responsum esset, unusquisque suam uxorem habeat, et unaqueque suum uirum habeat, et fornicatores, et adulteros Deum iudicare, nec licere contaminari templum Spiritus sancti, cum corpora nostra templum essent Spiritus  Dei, et si quis templum Dei uiolasset disperderet illum Deus ; cum ergo hec et his similia uir spiritu Dei perorasset, illico nuntiatur hec Brunnehildi. Cepit furere, uirum Dei telis malitie sue appetere, et qualiter uitam ei auferret cum iuuenibus suis perquirere. Miserabile dictu, intra fores ecclesie repulsus uir Dei clauditur, et ut furenti satisfieret, clamor popularis a fautoribus ipsius incitatus attollitur: Rebellem hunc et Reipublice ac honoris patrie contrarium.

Sciens itaque uir Dei iam ad palmam se uocari, maxime cum id reuelatione angelica patefactum esset, intrepidus, imperterritus, fixus totus in Deo, horam prestolatur. Abstrahitur iterum ab ecclesia, et sanctus  Domini indignis manibus pertractatur, atque agentibus Bettone, Gasifredo, et Aephane comitibus, impiissimi sceleris consiliatoribus, custodie mancipatur, atque ad territorium usque Lugdunense perducitur, super fluuium Calaronam. Hinc inde uallatus iniquorum hominum turbis, cum iam uideret furentem multitudinem in mortem suam uelle consurgere, supradictorum iuuenum maxime hortatu, genua in terra figens orationi incubuit, ac pro suis persecutoribus orauit dicens: Domine, ne statuas illis hoc peccatum, quia nesciunt quid faciunt . Commendo tibi oues, quas gratia tua  suscepi regendas. Non illas luporum rabies dispergat, sed in sancto ouili Ecclesie tue congregate, uinculo caritatis adnexe, uiuant in te de spiritu gratie, custodiantur in eterna misericordia tua, Iesu Christe Fili Dei, qui uiuis et regnas in secula seculorum.

Insaniens itaque multitudo, cum furorem suum nequaquam reprimere posset, unus de seuientibus corripiens lapidem, cerebro orantis fortiter illisit, ac mox cerebello rupto sanguis undatim profluxit. Alter uallum ex utraque parte uehementer acutum tam ceruici quam capiti infixit. Sicque sanctus pontifex martyrii palmam adeptus migrauit uictor ad Dominum. Tributaque est ei uita, et longitudo dierum in seculum seculi. Cui si non est dictum a persecutoribus:  Sacrifica demonibus, est tamen dictum: Consenti nobis peccantibus; sile ueritatem, ut fruamur cupitis amplexibus. Inde uere martyr, quia et ueritatem tenuit et dilectionem, exibuit in correptione patientiam. Mori non pertimuit, ut suos quos Christo nutrierat, doceret pro ueritate etiam constanter mortem excipere, quando ueritas Christus sit; et quia nulla aduersitate ad ultimum neque morte deberent separari a caritate Christi. uere amabat ipsos a quibus iniuste occidebatur, suaque pena insinuabat illis quam periculosissime ipsi in eternum punirentur, qui flagitiose et facinorose uiuebant, quando ipse ut ne talibus faueret, non modo committeret, penam quamcunque corporis excipere paratus esset.

 Que autem ultio in presenti impiam illam perculerit, ut ne impune quis credat se peccare, breuiter attingam: Chlothario [Clottario] rege iudicantibus Francis, indomitis equis religata brachiis, et cruribus diuaricatis, membratim discinditur, Deo illi pro uoluptatibus suis dignam penam retribuente.

Beati uiri corpus, studio fidelium curatum, in loco passionis sue sepultum est. Ibique quanti meriti apud Dominum esset, miraculis se publicauit.

Contigit ut quidam pauperculus omnibus membris contractus, insuper trementibus membris graui passione agitaretur; hic in qualo uirgeo ad memoriam martyris deportatus, mox ut cum fide opem martyris expetiit, perfecta sanitate incolumis rediit.

Claudius nomine habebat filiam multo tempore  tibia claudicantem; accessit; filiam martyri sanandam commisit; oleo ipsius ut perlinita est, sanissima effecta, torturam claudicationis amisit.

Dici non potest quot ceci ibi lumen inexpertum receperint, demoniaci purgati sint, claudi sanati, et diuersis infirmitatibus diuersi curati. Sed et si qui cum fide tulerint assellam de fuste illo quo sanctum caput illius terebratum est, siue a dolore dentium, siue a typo uariarum febrium, siue ab aliis infirmitatibus, meritis beati martyris liberantur.

Euoluto itaque tempore, uisum est pontifici uiennensium et sanctissimo clero, ac uniuerso populo,  ut precibus suis peruincerent Chlottarium tunc temporis pium regem, quatenus concedere dignaretur eis membra beatissimi uiri, que sicut sepulta fuerant, in diecesi Lugdunensi, et in loco passionis sue seruabantur. Que idem pius rex clementer indulsit; uidebat enim dignissimam rem et Deo carissimam illos postulare, et affectum piorum filiorum circa patris reuerentiam esse profusum; quis tantum opus pietatis querentibus non concederet? Debent patres filiis thesaurizare; thesaurizauit plane iste thesaurum illis non deficientem in celis, quos purpura sanguinis sui, ad decorem filiorum, superuestiuit; debent et filii patribus affectum pie caritatis et obedientie, ac de pomis desiderabilibus uirtutum eos reficere, ut eorum gustu et odore refecti,  et satiati, in caritate templum decoris, et domus Dei, unum in Christo fiant; que gratia pie matris Ecclesie maior, quam ut uideat filios suos digne Deo ambulantes? Caput humilitatis in compage caritatis connexum, membris uigorem, timoris et pietatis bone spei subministrare?

Reuertuntur alacres a principe, tam clerus quam populus, desiderium cordis sui, desiderium amoris sui quod impetrare meruissent. Benedictus Deus qui dedit hoc in corde regis, ut magnificaret ciuitatem nostram de receptione beatissimi pastoris nostri ac martyris sui. Congregatur uniuersa Ecclesia, gaudium tam celebre omnibus indicitur, parantur cruces, parantur luminaria, feretrum pretiosissimis uestibus componitur, festiuis ornatibus uniuersi  induuntur, ac tali pompa honoris fit processus ad sancti pontificis martyrium.

Rem dicturus sum deuotionis in Deum plenissime. Populi tam uiennenses quam Lugdunenses in unum conueniunt, fit pia altercatio, Lugdunenses martyrem habere, uiennenses pastorem referre; atque inter utrosque carissima concertatio, cum isti acquisitum, illi reposcerent patronum. Isti, cum quibus martyr in Deo uiuebat; illi, cum quibus et carne magister uixerat. Quid longius morer? dum perseuerantissime utrinque [a 1Kb] pro amore martyris in sententia durarent, ruit nox. uiennenses qui plus dilexerant, et quibus iustior causa famulabatur, consilium subtilius capessunt. Furtim egesta humo, et sanctum sepulcrum reserantes, nauicula cum rete  piscatoria parata, subcelant corpus, atque per Saonam [b 1Kb] et Rhodanum ante mittunt; letis undis, tam sanctum funus, et ipse Rhodanus suis ciuibus seruiturus excipit. Crepusculum rediit, atque caterua uiennensis cum feretro uacuo pedestris reuertitur. Exsultant Lugdunenses decepti uana spe; sed non diu tam felix furtum eos latuit, sicque letitiam desperata uictoria perdiderunt.

Illi autem qui naui transferebant membra pontificis, ut uenerunt contra Fasianam uillam, appulerunt ad littus, sustinentes sanctam cateruam pedestrium. Erat tunc temporis ager Fasianus, iam ut  proprius delegatus pauperibus sanctorum martyrum in quorum honore uiennensis Ecclesia fundata consistit; nam ante sicut idem martyr in testamento suo quod fecit sanctis martyribus Machabeis, et sancto Mauricio, ac sex millibus sexcentis sexaginta, commemorat, ex maternis et paternis eadem uilla, sorte beato Desiderio obuenerat. In quo testamento, quod presentibus sanctis cepiscopis manu propria fecit, sub Dei omnipotentis obtestatione constituit, ut nullus presumeret uotum ipsius, intuitu pietatis perfectum, in aliud quam ipse statuerat mutare. [a 1Kb] Quod si aliquis spiritu cupiditatis incitatus fecisset, si sententiam sue actionis penitendo non mutaret, anathema in eternum fieret. Sustinentes igitur uectores sancti funeris, in hac uilla illos qui per terram  pedestres ueniebant, in loco mundissimo, interim sancta membra composuerunt. Quid miraculi tunc contigerit, silere non puto.

Mulier multis annis ab spiritu immundo uexata, illuc manibus suorum attracta, ut sancti martyris locum attigit, illico uirtute diuina curata est.

Ut autem B. Aetherius tunc uiennensis antistes cum reliquis qui in urbe remanserant aduenit, et sancto feretro ulnis piorum subuecto, chorusque beati populi, uoces cantantium Deoque nostro psallentium, in altum sustulit, quis ibi tam ferreum pectus, tam dura precordia habere potuit, qui non aut gemitum, pre nimia exsultatione cordis emiserit, aut lacrymis ora rigauerit?

Tali igitur celesti agmine preeunte et subsequente,  peruehitur B. uiri corpus usque ad locum sepulcri, quod digna ueneratione paratum erat, in ecclesia beatissimorum apostolorum Petri et Pauli, extra ciuitatem, ubi et multorum pontificum eiusdem urbis uiennensis membra tumulata seruantur. Cumque iam odoramentis, et pretiosis linteaminibus inuoluendum sanctissimi martyris corpus, episcoporum manibus tractaretur, quod in laude omnipotentis Dei reticendum non est, ita sanctissimi capitis uulnera integrata apparuerunt, ut penitus ubi cutis rupta fuerit non appareret. Nam et reliquum corpus suis iuncturis et neruis constrictum, sana pelle sua uestitum manebat. Recinentibus choris Psalmisque antiphonatim consonantibus.

Ut sanctus Dei tumulo est ad tuitionem totius urbis  compositus, mox gloriosa mulier, que fuerat quondam beati Aetherei in laicali habitu coniux, sed tunc uere sanctimonialis, hominem a natiuitate cecum,  iuxta tumbam episcopi, et martyris Desiderii constituit, eumque fidem habere premonuit; adfuit uirtus diuina que semper suos glorificat, et quanti meriti esset apud Deum is qui in loco illo teneretur, euidentibus signis manifestauit; nam in conspectu totius Ecclesie, cecus isdem lumen inexpertum recepit. Multaque postmodum ibi Dominus per seruum suum operatus est, que si uniuersa quis scribere uoluerit, uolumen longi operis consummabit.

Passus est autem beatissimus Desiderius Ecclesie uiennensis episcopus, temporibus Theoderici Burgundiorum regis, factione Brunnehildis incestuosissime regine, iniquitati illius consentientibus et fauentibus Bethone, Ephane, atque Gasifredo comitibus. Dies passionis illius celebris habetur X Kal.  Iunii, regnante Domino nostro Iesu Christo, qui cum Patre et Spiritu sancto uiuit et regnat Deus per omnia secula seculorum. Dies translationis eius, quando translatus est ab territorio Lugdunensi de Prisciniaco uilla, in suburbio uiennensi, in ecclesia beati Petri agitur III Id. Feb.



ABHINC DICTA EPISCOPI ADONIS uIENNENSIS.

Hec uobis, beatissimi fratres et filii, plena ueritate, sicut in membranis antiquioribus insertum uidi, ad commonitionem uestri transposui. Obsecrans, et pietate qua uos diligo sanctitatem uestram commonens, ut huius aliorumque patronorum uestrorum meritis assurgere totis uiribus elaboretis.  Sedeat uestro animo illorum feruens in Deum religio. Charitas pura, assiduitas totius honestatis, patientia in uarietate temporis perseuerans, modesta et bonis Christianorum moribus decens, uerecunda et pudica mansuetudo in omni habitu et continentia, Deo chara et amabilis unanimitas, ut cum cursum huius uite per uiam patrum uestrorum consummaueritis, letitia sempiterna pariter cum eis intercessione illorum perfrui mereamini. Sitque cumulus iustitie ipsorum, profectus uite uestre, et gaudium perpetuum corona glorificationis uestre.



INDICULUS ISONIS.

Hanc autem Passionem prefatus Ado episcopus nobis fratribus, cenobio sancti Galli, sub Grimaldo abbate Deo militantibus, reliquiasque S. Desiderii ab  eo postulantibus, cum ipsius aliorumque sanctorum reliquiis, actibus quoque et passionibus infra descriptis, anno supra memorato, per nuntios satis fideles dirigere curauit.





ADONIS PRIuILEGIUM QUO ECCLESIAM uELNENSEM ABBATIAE S. EUGENDI IURENSIS CONFIRMAT.


 Anno 870 Incarnationis Domini nostri Iesu Christi congregata sancta synodus uienne metropolis Ecclesie, domno et uenerabili archiepiscopo Adone presidente, et uigilantissima cura causas ecclesiasticas et filiorum suorum necessitates inuestigante, ac ecclesiastico more definiente, adueniens reuerendus uir Manno prepositus cenobii sancti Eugendi Iurensis, aduentus sui causam manifestans, protulit in medio, quamdam ecclesiam ex cenobio predicto et infra uiennensem diecesim sitam in uilla uelnis, dotatam in honore sancti Petri, priuilegio sibi concesso ab antecessoribus sanctissimi iam fati archiepiscopi, necnon ab ipso compontifice usque ad id tempus conseruato, proclamante uici sancti Albani rectore desolatam esse: protulit etiam isdem uenerabilis  prepositus scripturam inquisitionis temporibus pie recordationis Domini Agilmari facte, eo quod et tunc temporis altercatio haberetur inter ipsarum rectores Ecclesiarum: sed quia eam sancta Synodus irritam iudicauit, eo quod canonicor . . . . . roboratam non uidit, placuit sanctissimo pontifici a  capite per sanctissimos presbyteros omnem causam reiterari, quatenus ueritate comperta altercatio diu uentilata firmaretur.

His igitur testantibus et dicentibus ordinem ueritatis, uisum est domno pontifici una cum consensu sanctissime synodi, quatenus sicut in diebus Antecessorum suorum sanctorum pontificum honorata fuit sancta congregatio cenobii beatissimi Eugendi, sic et in hac petitione, et in ceteris necessitatibus suis honorem et opem ferret ad uires suas sancta metropolis uiennensis Ecclesia, et ut sopita querela firmius priuilegium suum super facto uiennensis Ecclesia in futurum possideat, litteris etiam roboretur. In hunc itaque modum ego Ado uiennensis Archiepiscopus consentiens, et pio consilio filiorum  meorum annuens, manu propria subter firmaui, sanctisque filiis meis secundum morem ecclesiasticum firmare rogaui. Actum uienne publice mense Aprilis, episcopatus domni Adonis anno decimo, indictione tertia.





uITA SANCTI THEUDERII ABBATIS uIENNAE IN GALLIA. Auctore sancto ADONE eiusdem urbis episcopo.


 1. ADO, uiennensis episcopus, fratribus in cenobio sancti Theuderii [a 1Kb] consistentibus in Domino Iesu Christo eternam salutem. Patris uestri uitam, id est beati Theuderii, idcirco uestre sanctitati scriptis meis commendare disposui, ut uos suis exemplis ad amorem uite eterne amplius inuitarem. Cupio enim eius imitatores et emulatores uos existere, cuius patrocinium Dei munere acquisiuisse plurimum gaudeo. Huius igitur uiri primus ortus et uite processus taliter se habet.


Theuderius uiennensis, facultatibus distributis, Lerinum petit.

2. Hic beatus uir prouincia uiennensi ortus, parentibus  secundum seculi dignitatem clarus, facultatibus mundi honorabilis exstitit. Qui cum adhuc puer esset, ad amorem uite eterne anhelare piis studiis cepit: et quia parentibus claris ortus pecuniam non paruam ex censu patrimonii acquisierat, ut perfectus Christi discipulus existeret, eam dare pauperibus ut centuplum reciperet, et in futuro uitam eternam possideret, non distulit. Sarcina igitur temporali exoneratus ac seculi ueste ad plenum nudatus, ut perfectius Domino Deo seruiret, Lirinense cenobium expetere cogitauit.


A S. Cesario detinetur.

3. Parentibus itaque derelictis, ac Deo totum se  committens sub hoc desiderio Arelatensem ciuitatem expetiit, ubi tunc sanctus Cesarius pontifex habebatur, ut solatio pontificis iutus, per ipsum facilius iter ad insulam monachorum capesseret. Sed summi Dei omnipotentis dispositione actum est, ut consiliis sanctis sancti pontificis aliquantulum ubi retardaretur. Ferunt namque quia primo cum se propexissent, propriis uocabulis se salutauerunt, atque omnipotentis Dei uirtus pariter utrumque dono gratie ita inspirauerit, ut qui ante notitiam sui non habuerant, mox corpore se uidentes, quod uere serui Dei essent, compellatione mutua foris nescientibus manifestarent. uere instar illius beatitudinis, ubi erit plena cognitio ueritatis, ubi unus integre et ueraciter ab alio cognoscetur: quando non per speculum aut in  enigmate, sed facie ad faciem Deus uidebitur, qui illuminabit abscondita tenebrarum et manifestabit consilia cordium. Rescitis itaque B. Cesarius desiderii ipsius ardoribus, congaudens, Deoque omnipotenti gratias referens, sic beatum Theuderium alloquitur: O famule Dei, si uerbis meis assensum dederis, erit Dominus tecum, et consilium cordis tui corroborabit. Maneto tantisper nobiscum ecclesiastico ordini subditus. Quod Dei munere tibi imposuerimus, humiliter sustine, ut sicut Scriptura docet, cum mansuetudine et humilitate opera tua perfeceris, super omnem gloriam dirigaris. Cui B. Theuderius: Scio, Pater beatissime, a Domino suis dictum: Qui uos odit, me odit, et qui uos spernit, me spernit . Idcirco tuis monitis ut Domini  iussionibus parere non differam. Substitit itaque ibi B. Theuderius secundum uoluntatem B. Cesarii, et die nocteque ieiuniis, uigiliis, et orationibus uocem animi sui Deo committens, non paruam letitiam proferens sui tam pontifici, quam Deo contulit.


Presbyter factus Theuderius redit in patriam.

4. Conuoluto autem tempore cogitans B. Cesarius diuinis eum amplius uincire ministeriis, illo diu reluctante et reclamante diaconi officium imposuit, ac sic ei non post longum tempus presbyteri dignitatem cuncto clero et populo acclamante largitur. Quod officium ita S. Theuderius reuerenter amplexus est, ut uideret eum meritis et gratia ceteros preeuntem, officio mirabilem, humilitate etiam minoribus se  submittentem, cogitans illud Domini dictum: Qui se humiliat exaltabitur ; et Scripture dicentis: Quanto magnus es, humilia te in omnibus . Curriculo autem temporum euoluto cogitauit uir Dei reuisere prouinciam natiuitatis sue, et parentes suos consolari. Itaque uoluntatem suam sancto episcopo aperiens, ab ipsoque benedictionem eundi et redeundi expostulans, grandi merore primo eum affecit. Deinde S. uiri animo se non posse contraire cernens, assensum licet tristis dedit, cumque benedictionibus discessit ab urbe Arelatensi prosecutus clero et populo flente quod uir Dei ab eis recederet, tandem abire permisit.


 uienne descriptio

5. ueniens itaque S. Theuderius non longe ab urbe uiennensium, perquirere instanter cepit, ubinam cellulam habitationis sue perficeret. Ut igitur paululum articulum scribentis ad uiennensem urbem deflectam: uienna urbs est Galliarum nobilissima ad occidentem et propter aquinolarem partem castris preeminentibus munita ut non facilis sit accessus ad menia ciuitatis. Castrum primum ad meridiem uergens Cappro. Cui uicinum est Eumenius, proxime Quiriacus. Cui muro per uallem protenso iungitur Propiciacus et Pompeiacus centum diis apud cultores demonum quondam celebris. Non longe quintum castrum annectitur, cui nomen uetustas Suspoli dedit: ipsaque tota ciuitas cum suis castris  a fluuio [deest forte Iaira], usque ad ipsum fluuium Rhodanum protenso per colles usque ad planum muro cingitur, metropolis illustrissima, et inter Galliarum urbes insignissima.


Theuderius cellam edificat facto miraculo.

6. Cum igitur uir Dei locum sessionis sue requireret, peruenit tandem ad locum sue solitudini aptum non minus procul ab urbe; ibique in honore Domini nostri Iesu Christi, sub ueneratione beati Eusebii uercellensis episcopi et martyris, domunculam edificare cepit. Contigit autem fundamentis iactis ut collis propter eminens grandi prerupto scinderetur, ac ruinam loco pretenderet: sed oratione uiri Dei ab illo qui suis dixit: Si haberetis fidem,  tanquam granum sinapis, diceritis monti huic: Transi hinc in mare, et transiret , mirabile dictu! in parte alia nichil edificationi nociturus subsedit. Exin edificata domo, reliquiisque sanctorum altari impositis iterum uir Dei circumambulans iuxta Iaïram fluuium ubi cellulam seruorum Dei fundaret, secum in cordis secreto uoluebat. Arripitur propterea somno, moneturque per uisum ut super ipsam aquam B. martyris Symphoriani basilicam construeret. Factumque est: ac exornato loco monachos ibi seruire Deo delegit. Crescebat autem fama uiri Dei, ac longe lateque spargebatur. Nec enim patiebatur Christus Deus noster lucernam sub modio celari.


uarias cellas construit.

 7. Accurrentibus ergo plurimis ad notitiam uiri Dei, frater eius Aruus, sed et propinqui alii uisendi gratia inter ceteros quadam die aduenerunt: quos ille blande et paterne amplexatus, de spe uite eterne et remuneratione sanctorum eos pie monebat. Inflammatus uero nimium et ardore Spiritus sancti accensus, uenit ad castrum nuncupatum Alarona, ibique monasterium monachorum instituere cupiens, oratorium B. Petri apostolorum principis construxit, ibique orationibus et uigiliis Deo uacans per aliquod tempus resedit. Postmodum ueniens ad uicum et uillam parentum suorum, cui uocabulum est Assicia, ubi oratorium in honore B. Mauricii martyris parentes eius construxerunt, prosternens se in oratione,  continuis diebus et noctibus rogabat Dei omnipotentis misericordiam, ut condignum locum seruorum Dei habitationi ei demonstrare dignetur. Cum autem se sopori dedisset, uisus est ei angelus Dei, qui et locum secretum in colle Rupiano signauit, et ut ibi monasterium quod ardebat [id est, desiderabat], construere premonuit. Erat tunc temporis hic locus utpote siluestris feris ac serpentibus plenus. Euigilans uir Dei uenit ad locum sibi diuinitus monstratum, ibique aliquantulum Deo orationem fudit. Sed inuidus omnis boni diabolus, ut sanctum uirum Dei ab intentione cepti retraheret, sicut per serpentem primis parentibus uenena sue perfidie propinauit, iterum serpentem ingressus, et ferarum iras mouens appetere retinuit. Cuius uersutias uir Dei prenoscens  armis orationum se muniens intrepidus stetit, ac fraus diaboli uicta euanescendo succubuit. Annuente itaque uiennensium episcopo constructa est basilica celeri opere in ueneratione sancte Dei genitricis Marie, atque de facultatibus tam parentum quam propinquorum suorum monasteriolum dotatum, et monachi iuxta regulam Sanctorum Patrum sunt instituti.


Eligitur orator populi ad Deum.

8. Eodem tempore Philippus [a 1Kb] uenerabilis episcopus uiennensis uicesimus primus habebatur. Consuetudinis erat in eadem urbe unum de pluribus electum sanctioris uite in remoto infra eamdem urbem ponere, qui uota populi, contemplatiue uite solum deseruiens, Deo familiarius allegaret. Pontifex itaque  cum ex diecesi uirum plenum uirtutis requireret, cui et populus imperio ipsius quod ad salutem pertinet secreta sua committeret, beatum Theuderium iam monachorum patrem existentem se habere tantopere gauisus est. Itaque eum accessiri iussit. Sciens uero beatus uir quo tenore a pontifice quereretur, gratie Dei se totum committens, preposito suo Seueriano nomine curam monasterii sui superposuit, et exhortans atque ualedicens fratribus, commendans illos Domino cui spem suam commiserat, ad pontificem perrexit. Quem isdem pontifex uenerabiliter suscipiens, congregato clero omnique plebe sanctum uirum fratribus de misericordia Dei ecclesie filiis assignauit, ut oratione B. uiri ipse lucrum de grege sibi commisso ad Dominum reportaret.  Elegit itaque sibi uir beatus in monte Quirinali locum et Basilicam B. martyris Laurentii, ubi die noctuque orationi Deo uacaret.


Eius uirtutes et commendatio.

9. Quante autem districtionis quanteque humilitatis hic uir fuerit, non facile quauis lingua explicabitur. Lacrymis profusus, oratione cautus, corde totus in Domino fixus, de paucitate uero cibi et potus ac uilitate habitus quod dignum exprimere possim non uideo: quando in cilicio recumbens, noctes diesque sine cibo et potu continuauerit. Quia ergo populi undique ad eum confluebant, ipse sub secreto quantum poterat se occultans fenestram permodicam  aperiens, aduenientibus monita dabat. Contulerat autem ei Christi gratia cordis sapientiam et oris gratiosam facundiam, ut sciret quod singulis salubriter panderet. Quis uulnere diaboli percussus ad eum uenit et non continuo medicatus sanusque recessit? Quis mestus de pondere peccatorum suorum non statim de misericordia Dei consolatus securior et letior rediit? Quem seculi pressura tristiorem reddiderat, eius hortatu ad spem gaudii sempiterni animum illico erexit. Ut dictis Apostoli concludam totum, Omnibus omnia factus est ut faceret omnes saluos . Miraculis etiam Dominus seruum suum familiarius adherentem clarificauit, ita ut plures a malignis spiritibus uexati, et uariis languoribus detenti eius orationibus sanarentur.


 Morti proximus, Deo feruentius uacat.

10. Mansit autem isdem sanctus uir duodennio in loco preelecto et sibi dulcissimo: Deo semper ardentissima contritione spiritus ac corporis totum se mactauit. Cum autem tempus sue resolutionis instare cerneret, feruentius in alta mentis contemplatione perdurans, quasi uicinior ianuis celestis uite oculum mentis ad alia deflectere egre ferebat. Intererat amore Conditoris sui uisioni, aderant desideriis eius agmina celestium spirituum chori, apostolorum multiplicia tropea, martyrum sanctorum in celis inenarrabilis letitia. Non sonus, non cibus ullus preter Christum suauis. Inter tam felices et beatos labores cum aliquantulum uir Dei corpore  languesceret, plenus et consummatus piis operibus migrauit ad Dominum. O uirum beatum post tot labores gaudiis sanctorum spirituum in societate sanctorum annumeratum, et uisione Domini sui quem semper amauit eterne consolatum et feliciter letificatum!


Sepelitur. Corpus immobile redditur.

11. Postquam obitus sancti uiri ciuitati est nuntiatus, iuit tota ciuitas in obsequium funeris, sacerdotes, reliquusque clerus, et populi innumera multitudo. Compositum ex more corpus in feretro cooperitur: cumque a circumstantibus presbyteris post officia reddita ut ad sepulcrum ferretur sanctum feretrum fuisset apprehensum, moueri a loco non potuit, mirantibus et stupentibus omnibus qui aderant,  et sollicito quid facto opus sit querentibus. Ut S. pontificis decreto definitum est  quatenus ad monasterium suum portaretur , illico tanta facilitate est motum, ut nullius ponderis esse putaretur. Peruenitur in suburbio ciuitatis ad basilicam S. Romani martyris in uico Brenniaco, ibique paululum repausatur: quod supererat noctis, peruigilem duxerunt. Quid autem miraculi contigerit non pretereundum puto.


uinum multiplicatur in gratiam baiulorum sacri corporis.

12. Sanctimonialium feminarum Deo in monasteriis  uienne seruientium caritate et obsequio curatum est, ut fatigatio precedentium et subsequentium fratrum aliquantulum releuaretur. Hec ancilla Dei que congregationi preerat in superiori monasterio, tria uascula uino plena post sanctum funus misit, unde sitientes refocillari potuissent et hi qui uigilias agerent recrearentur. Bibitum est quousque uascula exhausta fuerint. Aderat tunc ibi Seuerianus olim uiri Dei prepositus cum fratribus qui sancto obuiam uenerant. Quidam ex eis unde biberent cum quesissent, non inuenerunt. Sed quid diuina uirtus per sanctos suos non operatur? Ancille Dei que uascula plena uino detulerant, cum diluculo ad monasterium reuerti uellent sua uascula repetentes quasi nichil inde hauserint plena repererunt. uere tunc isdem operatus  est, ut seruum suum magnificaret in uasculis qui in Cana Galilee saporem aque conuertit in uinum. Suffecit bibentibus liquor diuine uirtutis, ut etiam ad monasteria urbis satis inde referretur, et ad laudem Domini nostri Iesu Christi publicum miraculum fieret.


Cecus illuminatur. Contractus erigitur.

13. Ferebatur autem corpus sanctum humeris procerum, qui uicissim sibi desiderio pio succedebant. Et cum esset celum nubilum et er sudus, omnesque timerent tempestatem aduenturam esse, subito serenitas B. uiri meritis reddita est. Delatum est sanctum corpus in locum Duodecimum nuncupatum, ubi tale miraculum diuina uirtus prestitit. Cecus quidam ita natus per triduum sanctas turbas cum funere B. uiri uenturas sustinuit. Ut potuit tetigit  uelamen feretri, et continuo ab oculis eius sanguis profluxit, ac statim inexpertum lumen recepit. Ut  autem ad locum sepulture peruentum est, quidam homines pleni fide detulerunt ibi debilem membris contractum, ita ut natibus ipsius plante inhererent. Adfuit sancti uiri meritum: sanus enim pedibus a sepulcro sancto rediit. Quod ne alicui commentitium et non uere actum uideretur, ipsi ambo, siue qui cecus fuerat, siue qui gressum negatum receperat, in monasterio uiri Dei usque ad mortem deuoti perstiterunt, atque uiua uoce diuina in se facta miracula promulgauerunt.


Cera crescit.

14. Ad tenebras noctis fugandas cera defuisse putabatur. Tristati fratres quo se uerterent non habebant; sed timorem illorum depulit ille qui in dentibus  manducantium quinque panes in solitudine accrescere dedit. Nam cera inter manus eorum ita creuerat, ut de parua quantitate plurima luminaria accreuerint. Curatum est ergo sanctum corpus digna ueneratione et in sepultura quam olim sibi ipse preuiderat uenerabiliter celatum, ubi se cum Deo uiuere crebris miraculis ad laudem Domini Iesu Christi manifestat. Quem si patronum apud ipsum, filii et fratres mei, habere desideratis, uitam eius imitari plenam amore concupiscite. Desiderabat enim hic sanctus uir lucra semper Domini sui, et de uestra corona et ipse in Christo gratulari. Nunquam a uobis aberit, si uos de conuersatione eius uite animam et uitam non elongaueritis. Dominus autem qui illi meritum gratis et premium eternum contulit,  uobis et desiderium omnis boni augeat, et obedientiam sibi gratam perfectionem plenam iustitie donet.



APPENDIX AD S. ADONIS OPERA





TRANSLATIO SEU ELEuATIO S. BARNARDI, EPISCOPI uIENNENSIS, Facta anno DCCCCXLu, IX Kal. Maii; scripta ab auctore anonymo eius temporis.


 1. Regni celorum ciuibus tantam gloriam consueuit tribuere omnipotens Deus, ut coruscantes miraculis spargant per populos famam laudis: et nostris temporibus de magnifico Patre nostro beato Barnardo pontifice uisiones clara ostensione sunt reuelate hominibus, etate meritoque diuersis. Sed cum nullus acquiesceret, ostendit se cuidam uiro, nomine Rainaldo, etate longeua et sacerdotali gratia sublimato: cuius relatione omnis dubietas merito pelleretur, quia erat uir nobilis, et castitatis munere insignis; et, ut ipse retulit, ita sibi apparuit. Dum quiesceret in strato suo sub profundo noctis  silentio, apparuit ei quidam uir magne auctoritatis, sacerdotali stola indutus, ferens archiepiscopale pallium, qui eum uocauit, dicens: Rainalde, me, te uolo scire, conditorem huius fuisse loci, et ut corpus meum fratribus tuis precipias transferri, quod indigne concluditur in ceno aquarum. Cepit autem eadem reuelatio multis apparere, et minaci uoce idem sanctus, ut celerius fieret, precipere; et nisi obedirent suis sermonibus, locum asserebat, quem fundauerat, desolaturum.

2. Igitur tertia feria infra albas Pasche, nono uidelicet Kalendas Maii, anno Dominice Incarnationis  nongentesimo quarto decimo [a 1Kb] , detectum est sanctum corpus eius, et a tellure leuatum summa cum letitia. Sed cum a tumulo membra beati pontificis leuarentur, uisum est senioribus uino [b 1Kb] ablui, ex quo multa sunt officia languentibus prestita. uidimus energumenos, atque lunaticos huius liquoris unda  potatos, uiribus conualuisse, sedata impulsione demoniaca. Sed postquam feretro imposite fuissent beate reliquie, fit clamor sanctorum gaudentium; atque ad sinistram altaris apostolorum, quod ipse uiuens sacrauerat, locantur [c 1Kb] summa cum letitia populorum.





MIRACULA EIUSDEM Auctore anonymo uiennensi episcopo, ex num. 7, qui seculo X uixit.


 1. Quamuis imperitia mea in posterum uelut inscia litterarum calumniabitur, tamen uis amoris domini antistitis alitorisque [a 1Kb] mei Barnardi compellit me scribere uirtutes nuper gestas. Cum igitur Aquitanici populi cum pontificibus concilium [b 1Kb] apud ciuitatem, que dicitur uetula, in pago uallauorum, celebrarent, adfuit et Romanensium congregatio, corpus prelibati pontificis deferens. Si quis ergo uoluerit scire uirtutum illic gestarum copiam, uera inde excipere poterit indicia, quod arca, qua sacratissimum eius corpus continetur, auro argentoque decenter ornata, ex oblationum abundantia, quas illi fidelium detulit manus deuota, fabrili opere hactenus contexta cernitur: quod et auree testantur cruces, necnon et candelabra auro argentoque decora.

2. Subsequenti autem tempore erat Romanis quedam sanctimonialis femina, officio lingue priuata, que in ecclesia permanens, rogabat Deum intima cordis compunctione. Die ergo natalis apostolorum  Petri et Pauli, cum iam uespertinis hymnis ex more dictis pueri Benedicamus Domino decantarent, ipsa cum reliquo populo Deo gratias proclamauit.

3. Sub eodem itaque tempore fuit ad uiuentiacum quidam coriarius. Hic cum die Dominica non seruato honore diei, artis sue exerceret opus; manubrium ferramenti tam ualide adhesit manui, ut euelli non posset: lumine oculorum insuper obcecatus, temeritatem suam omnibus fatebatur: cui per uisum quidam apparuit, et ut Romanis sancti Barnardi auxilium flagitaret, monuit. Romanis perrexit, sanitatemque recepit.

4. Quid etiam in ualle aurea, que in pago uiennensi sita est, gestum sit, non tacebo. Concilium ibi per singulos annos uiennensium ciues decreuerant celebrare. Aduenerat ibi quidam cecus beati Barnardi prestolans aduentum in gradibus capellule, que ligneis contexta stipitibus constructa fuerat: cui cum dicerent adesse turbam laudantium Deum  pro beati aduentu Barnardi, iuit statim, et uisum recepit.

5. Illis testantibus ueritatem cognoui, qui ad festiuitatem Ramis Palmarum Romanis aduenerant, de cuiusdam ceci illuminatione. Mos apud incolas inoleuit ut ea die ad processionem cum frondibus membra sacratissimi presulis secum uehant. uerum cum ad tantam letitiam populus conueniret, adfuit et cecus quidam magnis uocibus inquiens, se clare meruisse uidere: ad cuius uoces cunctus commotus populus concinendo personuit, Te Deum laudamus.

6. Beato testante Luca didicimus Saluatorem nostrum apostolos extra Ierusalem die ascensionis sue eduxisse et alta celorum penetrasse: cuius memor processionis Romanensium congregatio, cum hanc uno annorum componerent, herbe, uulgo dicte gladioles, flores unus adolescentium capse memorati pontificis letabundus imposuit. Die uero altera collectos quos posuerat flores seruare studuit; ex quibus multa beneficia languentibus beatus postmodum  prestitit antistes Barnardus.

7. Illud ergo miraculum placet modo inserere, quod palam monstratum assidue, postquam regendam, cui Deo auctore deseruio, hanc uiennensem suscepi Ecclesiam. Iuuenem quemdam sui parentes intulerunt Romanis, qui nunquam ambulauerat: quem cum ante beati Barnardi sepulcrum posuissent, basibus consolidatis et plantis surrexit incolumis. Hic denique miraculum suum quolibet anno circumfert: et licet hic beatissimus impar sit apostolis, tamen quod ad portam templi Speciosam Petrus quondam egit cum Ioanne, huic simile esse cognoscitur: illum Petrus precepit surgere, istum diuina uirtus meritis pontificis uoluit erigere. Sufficiat ergo querentibus uirtutes beati pontificis, hoc tantum de eius scriptum miraculis: sed uolo eos scire, multa fuisse, et iugiter esse, et tanta que etiam modum scribentis uideantur excedere.




ANNO DOMINI DCCCLXXuII.
USUARDUS MONACHUS SANGERMANENSIS.



USUARDI MARTYROLOGIUM Ad excusa exemplaria quatuordecim, ad codices mss. integros decem et septem, atque ad alios ferme quinquaginta collatum, ab additamentis expurgatum, castigatum, et quotidianis obseruationibus illustratum. OPERA ET STUDIO Ioannis Baptiste Sollerii SOCIETATIS IESU THEOLOGI.





SERENISSIMO AC POTENTISSIMO DOMINO, D. I. WILHELMO, Comiti Palatino Rheni, sacri Romani imperii Archidapifero et Electori, Bauarie, Iulie, Cliuie ac Montium duci, principi Mersie, comiti ueldentie, Sponhemii, Marchie. Rauensburgi, Domino in Rauenstein, etc.

Tuam hic in fronte Bensbergam exhibeo  , orbi uniuerso spectandam, tuamque in illa magnificentiam contemplandam, Elector serenissime; Bensbergam non ita pridem edificari ceptam, regio splendore exstructam, architectonice artis compendium, dignum tua animi celsitudine diuersorium. Ita loquuntur subiectus tibi Rhenus et Dussela, ita circumsonant ditiones tue, ita predicat Agrippina Colonia, in arcis tue conspectu posita, ita concordi uoce testantur, quicunque uel eminus Bensbergam oculis lustrauere. Sed pace quod tua dixerim, Princeps serenissime, arcem ego illam quantumuis augustam, dum pridem contemplarer attentius, non tam magnificentie tue, quam munificentie spectaculum esse existimaui. Arcem illam, bonarum artium habitaculum, amenissimo collium iugo impositam, non ut de bicipiti monte fabulantur pete, sed ut illustrem herois uere Christiani palestrum, in qua liberales artes, scientie ac discipline, imo in qua uirtutes omnes Christiane commorarentur, mihi representaui. Hec mea tum cogitatio; cum summo fauore, ac digna te principe beneuolentia susceptus, nec minori comitate ad uisendam Bensbergam inuitatus, oculis ipse meis omnia propius circumspicere potui, omnia rimari attentius, omnia otiosius contemplari. Hec, inquam, tunc animum subiit cogitatio, splendidissimam illam arcem Atheneum uideri, in quo aut uere reposita essent, aut arte celata, aut saltem collocari possent, que alibi copiosissime occurrerant, excelsi animi tui et ad omnes artes nati, egregia plane specimina. Mentem exprimamus apertius. Que in prospectu est, augusto frontispicio, superba edificii moles, amplissimis discreta conclauibus, illam ego artis pictorie delicii tui, atrium fingebam, in quod collecta ex uniuersa Europa tuis studiis, tuis sumptibus artificiosissimorum penicillorum elegantissima opera, de artis premio decertarent. Cernebam animo Micheles Angelos, Rapheles, Paulos, Tintorettos, Rubenios, Dyckios  ordine dispositos, in Apellis contubernium confluentes, eo ornatu et copia ut, quod absque inuidia dictum sit, uix ullum toto orbe principem esse existimem, qui tantos huius artis thesauros tanto sibi pretio compararit. uidebar sane in una tua arce picturas eas omnes intueri, quas olim alibi per Germaniam, Italiam, Franciam, Belgium dispersas repereram. Dexteram alam apud me ornabat aliud non curiosi solum, sed industrii, docti, litteratique principis decus, librorum undique a te emptorum, a  te selectorum instructissima bibliotheca, ibique eruditissimorum uirorum lucubrationes recensebam, de quauis facultate, scientia, et arte scribentium, disserentium, disputantium; in quibus omnibus te solertissimum esse, iam ab annis ferme quadraginta, in principe adolescente, suspicere debuerunt, Belgium, Gallia, Anglia, Italia, Germania, quas omnes regiones biennali peregrinatione, non tam serenissimorum tuorum natalium, quam uirtutum tuarum insignisque doctrine radiis, transeuntis instar solis, illustrati. Cepit te, opinor, eo tempore inter eruditos reuiuiscens uetustatis eruderande studium per numismata et id genus alia priscorum seculum cimelia, quibus alterum palatii tui latus destinaui. Hic ego totam illam tuam rarissimorum nummorum suppellectilem in series suas distribui, ducto a consularibus per Romanas familias principio; inde ad Cesares auro, argento, uarioque ere cusos digestosque; hic ueneranda docte Grecie, uel in ipso metallo augustum aliquid spirantia lineamenta; illic Asiatice opulentie erepta barbaris rudera; ibi Hebraica, Syriaca, Syro-Macedonica; hic omnium gentium historie certiora uestigia. Hec quidem illustria sunt exercitati ingenii tui, subactique iudicii documenta, sed que sterilia, solorumque oculorum illicia aut spectacula esse noluisti. Hinc illa tua in doctis uiris seligendis perspicacia, quos munifica manu ad hasce aliasque artes omnes excolendas excitasti; hinc in tua Dusseldorpiensi metropoli, preter solitas Musas, philosophice alieque accersite discipline, hinc restauratum dicam, an de integro erectum, quod Martis furiis collapsum et prope exstinctum erat, celebre olim in Palatinatu tuo Heydelbergense lyceum; hinc fundate ad artes omnes docendas ediscendasque tuo ere cathedre; unde nimirum ad tuum Bensbergense atheneum uiri undequaque doctissimi cultissimique confluerent. Taceo omnis generis peritissimos artifices, pictores, sculptores, celatores, propositis premiis, regiisque stipendiis dotatos, quos ad hanc tuam totius eruditionis artiumque omnium palestram inuitasti; uerbo dicam, Musarum tum ameniorum, tum seueriorum, in una Bensberga receptaculum a te magnificentissime et munificentissime preparatum. Sic ergo, Princeps serenissime, arcem illam tuam iam tum dispertitus sum, cum necdum ex omni parte perfecta esset; sic, inquam, ut cum hec omnia tuo ingenio, tua animi celsitudine, tua eruditione dignissima censerem, alia profecto animo obseruarentur, que magis raperent in admirationem, queque ceteris illis omne pretium, estimationem omnem afferrent. Egregias illas interioris animi tui dotes intelligo, Christianarum uirtutum splendore collucentes; summam in Deum, fortemque illam, que cetera tua animat, caritatem, pietatem, fidem, eiusque propagande zelum, a Deo tot fauoribus cumulatum, ut rem catholicam tuo ductu mirifice amplificatam subditi tui mirentur et gaudeant; frendeant porro acatholici, tum ditionum tuarum incole, tum uicini, remotioresque, qui licet querelis iniuriisque te sepe lacessiuerint, at feruorem illum tuum, catholico principe dignissimum, frustra conati sunt impedire, frustra tentarunt interuertere. Narrauerant mihi, quibus ad te liberior patet accessus, statam constantemque cum Deo agendi rationem, quotidiane uite religiosam consuetudinem, animi per preces, orationes, sacrasque lectiones refectionem, perpetuoque succedentes, inter administrandarum ditionum curas, cum supremo numine occupationes, nunquam intermisso sacrosancte misse sacrificio, coronatas. Laudauerant alii tuam in rebus tractandis prudentiam, in exsequendis fortitudinem, inuiolatum iustitie rigorem cum innata clementia, pietatem cum dignitate, cum religione maiestatem, amplitudinem summam cum morum innocentia, cum animi moderatione coniunctam. Que omnia, non supremum duntaxat aule tue principem, sed exemplar exhiberent ad omnem uirtutem Christianeque sanctitatis consummationem subditos alliciens, alliciendo monens, monendo perducens. Noueram quanto ferreris studio in augendum Dei cultum, in ecclesiarum ornatum, quarum nonnullas aut splendide reparaueras, aut a fundamentis erexeras. uideram non uno ditionum tuarum loco egregia tue in sanctos uenerationis monumenta, recurrebatque precipue, non ita pridem restitutus in sancti Auberti honorem, quem tribus abhinc ferme seculis Gerardus Iuliacensis ceperat, equestris ordo, ut uel innocuam, opinor, uenandi uoluptatem in Dei sanctorumque gloriam transferres. Sciebam, quanta contulisses in sacrorum lipsanorum decorationem, quantumque meditareris, ut beatam indigenam Christianam Stumbelensem, seu Iuliacensem celebriori cultu illustrissimam redderes. At pre his omnibus, uoluebam animo singularissimam illam tuam erga eum sanctum uenerationem, quem primo meo in Actis sanctorum illustrandis conatu exornaueram. Raymundum Lullum loquor, magnum diuini, ac humani amoris specimen, magnum, tum immensis laboribus pro fide catholica susceptis, ac profuso sanguine sigillatis; tum libris scribendis, nature simul ac gratie prodigium. Recentissima erat eximia tua, huius sancti occasione in me beneuolentia, cuius memoriam, quam gratam seruem, palam et ubique iucundissima animi recordatione profiteor. Sine me hic, Princeps serenissime, orbi uniuerso propalare, quod uniuersus obstupescat; susceptam a te, uiri beati portentosique operum omnium, dignam te solo principe, post quatuor ferme secula editionem. Quid ego hic predicem sollicitudinem tuam in operibus undecunque conquirendis, accersendis, colligendis? Quid missos quaquauersum eruditos uiros, qui ea e bibliothecarum scriniis semisepulta eruerunt? Quid expensas in rem, nomini tuo gloriosissimam factas et porro faciendas, sub Dei ter optimo maximo ipsiusque beati martyris auspiciis? Audacter dicam, id in hac re, Princeps serenissime, a te prestitum fuisse, quod princeps nullus, non rex, non Cesar, hactenus aggredi ausi fuerint; ut singulari prouidentia glorie tue, iam satis quaqua uersum  diffuse, cumulus hic amplissimus accederet. Hec cum a te omnia, Princeps serenissime, sanctorum glorie promouende impensa probe nossem, idque potissimum, ut ad eorum exempla uitam tuam religiosissime conformares; dubitandum mihi prorsus non fuit, quin gratissimum serenitati tue foret munus hoc nostrum utcunque exiguum, quo non unius, sed multorum diebus singulis sanctorum exempla suppeditantur; ut sic quotidie, quemadmodum loquitur Augustinus, memorias martyrum religiosa solemnitate concelebres, et ad excitandam imitationem, et ut meritis eorum consocieris, atque orationibus adiuueris. Securus itaque ad te accedit Usuardus meus, Elector serenissime; Usuardus tuus, tibi eodem ferme tempore destinatus, quo illustrari ceptus est. Qui heroas describent, auito Cesarum regumque sanguine progenitos, habebunt, quod de inclytissima stirpe tua, tot imperatoribus, regibus, aliisque tota Europa principibus nobilitata, merito enarrent et celebrent, tuos, non te laudaturi; imo te in illis omnibus, cum tuam in illis rediuiuam effigiem sint exposituri. Sed toties decantata, tot panegyribus exornata pridem sunt auorum illa, abauorum, atauorumque decora, symbolis et emblematis orbi proposita, ut si iis denuo commemorandis insistam, aliorum dicta colligere, pronuntiatas pridemque uulgatas integris uoluminibus orationes uidear retexere. Qui e stemmate tuo bellatores, animi fortitudine gestisque pro patria et libertate famosos, stylo prosecuti fuerint, poterunt ipsi et illas in te dotes extollere, laudareque inuiolatam federum obseruantiam, qua superioribus bellis, ditiones tuas, fortunasque hostium furori exponere teque ipsum periculis obiectare maluisti, quam uel ad latum unguem a data Cesari confederatisque fide discedere. uidit non eminus et obstupuit Belgium nostrum, dum sub postremi belli principium, imminentem tue metropoli, ferrumque et ignem minitantem hostem, infracto robore exciperes dicam, an rideres, subditosque aut formidolosos, aut fugitantes, intrepida animi constantia animares confirmaresque. Qui principem clementia, iustitia, pacatioribusque artibus ornatum, laudandum susceperint, tui speciem in alio tibi adumbratam porrigent. Laudabunt illi ordinatissimum prouinciarum tuarum, quantumuis inter se dissitarum, regimen, laudabunt urbanas artes, commerciaque restituta; laudabunt metropolim tuam Dusseldorpiensem, ita auctam, ita elegantioribus domibus ornatam, ut qui eam olim uiderint, iam Dusseldorpium Dusseldorpii non agnoscant. Loquentur illi urbem illam nouam, tot amplissima edificia, tum pauperum, tum senum, tum presidii militaris usibus adornata, erecta templa, sacella, aliaque animis excolendis non minus, quam corporum sustentationi destinata. Excurrent denique in meritissimas illas laudes, quibus exsultantes subditi, eneam equestrem statuam tanquam Patri patrie, in medio foro collocatam uoluerunt; ego qui solas in arce tua Christiani principis, easque non in maioribus, sed in te uirtutes potissimum considero, qui interiorem magis animum quam potentie magnificentieque tue argumenta contemplor, Christiani roboris, constantie in fide, profusi pro Christo sanguinis exempla propono, que tanquam census, tanquam fasti, ut Tertulliani uerbis utar, a perituris seculi gaudiis animum ad mansura transferant, eumque rerum eternarum cupiditate incendant. Hic Noster, nil nisi sanctitatem redolens, ad arcem tuam Bensbergicam conferendus ornatus; hec Christiani herois insignia, principe loco appendenda; nimirum in sacra illa ede, reliquo palatio magnificentius exedificata, in qua decoramentorum nichil eluceat, quod non Dei gloriam spiret, sanctorumque uenerationem. Hec cum tibi luculenter exhibeat, hec cum de te in illustrissimo illo sanctorum agmine manifestissime explicet Usuardus meus; ueniam dabis, Princeps clementissime, si patenti pre palatii ualuis area inter artium uirtutumque descripta nuperrime conclauia, statuam tibi erigam, omni ere, omni metallo perenniorem, ut pote ea conflatam materia, que nulla eris tempestate, nulla uetustatis erugine, nulla temporis diuturnitate corrumpi, corrodi, aut euerti unquam possit. Nec scalpro, nec arte fusili utar, nec malleo. Corpus ipsum totius machine, te principem serenissimum representans, igne probe subactum, erit ipsa feruentissima, qua in Christum exarserunt innumeri martyres, Martyrologio nostro comprehensi, feruentissima, inquam, caritas, qua modo cum summo bono ardentissime copulati, eamdem tibi olim felicitatem eternam augurantur. Basim formabunt innixa implexaque dira illa carnificine instrumenta, quibus ipsi illi immaniter cruciati sunt, egregia nimirum incitamenta, que spectatorum segnitiem ad Christianum robur, martyrum illorum tuoque exemplo; omni lingua eloquentius, omni sermone potentius adhortentur. Stylobatarum uice machinam sustentabunt uirtutes quatuor martyrum precipue, uiua fides, spes inconcussa, heroica fortitudo, inuicta tolerantia. Ornabunt innumera alia decora, a sanctis accepta, iisque presertim, qui licet magnis imperiis gubernandis regendisque distenti, uitatis peruersi seculi scopulis, immaculatum Creatori spiritum reddere. Sceptrum manui inseret magnus ille, tuos inter proauos Carolus, cuius uestigia premendo, te fidei catholice, Romaneque sedis protectorem agnoscit orbis catholicus. Coronam uertici imponet Henricus, qualem ipse sancti Petri cathedre, Christiana pietate submisit. Balteum accingere poterit Ferdinandus Catholicus, Mahumetanorum sanguine purpuratum, quorum tot millia legiones tue, flosque patrie nobilitatis, sub augustissimo piissimoque Leopoldo, in Hungaria militantes, immortali glorie tue incremento profligauerunt. Concurrent ex Anglia Eduardi, ex Gallia Ludouici, ex Hungaria Stephani, ex Dania Canuti, ex Suecia Erici, ex Bohemia Wenceslai, ex Polonia Casimiri, ex omni regno celites principes alii, tuam iconem, uiuam, inquam, in te eorum imaginem debitis tropeis certatim exornaturis nec reges solum et principes, sed tota illa in meo Usuardo expansa  longe lateque sanctorum acies, tuo, quod mihi benigne annuis, patrocinio gauisura, quos nempe in hoc Actorum nostrorum ueluti compendio, sub tua hodie  sub tua clientela constituo. Hoc ego delubrum, Princeps clementissime, in area Bensbergica tibi dico, tibi consecro, tibi esse uolo eternum mee sociorumque meorum in te, serenissimamque familiam tuam, constantissime obseruantie monumentum, cui non quidem inepte inscribatur tua olim peregrinantis tessera, Dominus uirtutum nobiscum; sed hec dedicato tibi operi erecteque statue accommodatior epigraphe: LAUS EIUS IN ECCLESIA SANCTORUM.


Serenissime et clementissime Princeps, Serenitatis Tue electoralis, Deuotissimus cliens. IOANNES BAPTISTA SOLLERIUS, Societatis Iesu.





PROTESTATIO R. P. SOLLERII.

 Quod ante tomos singulos de Actis Sanctorum identidem protestati sunt magistri et college mei, se in toto de Actis sanctorum opere seruatas uelle Urbani pape uIII Constitutiones, neque suis, aliorumue  eo referendis Commentariis aliud pondus, quam est Historie, ab hominibus errori obnoxiis scripte; idem ego ante hoc Usuardi Martyrologium a me recensitum et illustratum etiam protestor.





PRAEFATIO. BREuIS TOTIUS OPERIS CONSPECTUS.

 1. Inter Martyrologos antiquos nullus Usuardo celebrior, nullus in Ecclesia usitatior, nullus toties descriptus, nullus pluribus editionibus, Germanicis, Gallicis, Italicis, Belgicis per totam Europam catholicam dispersus, utpote qui centum circiter annorum decursu, ferme uigesies excusus fuerit, ut tertio huius prefationis capite fusius deducemus. Desiit subinde Martyrologii istius excudendi ardor, postquam Ecclesia Romano-catholica Usuardum non qualemcunque, sed usibus suis aptatum, auctum, reformatum, in officio canonico usurpandum prescripsit, quodque proinde, mutato Usuardi nomine, uere Romanum Martyrologium cepit appellari. Sic quidem in choris, capitulis, aliisque religiosis societatibus Usuardini Martyrologii prelegendi cessauit  usus, at perseuerauit interim, et perseuerat hactenus inter Hagiophilos et ecclesiasticorum monumentorum ueterum studiosos ingens desiderium uidendi aliquando ipsum illud Martyrologium natiue sue simplicitati, post tot alias necdum defecatas editiones restitutum, omnibusque accessionibus plane repurgatum. Id a RR. PP. Benedictinis Parisiensibus, qui auctoris ipsius, symmyste olim sui, autographo gloriantur, diu postulatum, diu frustra exspectatum fuit: an quod ipsi prouinciam illam, quasi a nobis pridem occupatam ultro cesserint, exploratum non habeo: certe, quod orbis litterarius sepe mirari debuit, tot inter analecta a uiris illis eruditissimis in publicum emissa, locus Usuardo  isti, seu uere, seu pretense antographo, hactenus concessus non est.

2. Quod hic occupatam a nobis euulgandi aliquando Usuardini Martyrologii prouinciam insinuem, id uelim intelligi de pollicita olim a Bollando editione, ut mox ex Prefatione eius generali, cap. 4, § 7, manifeste ostendam. Nec id solum meditabatur uastissimi nostri de Actis Sanctorum operis conditor, uerum et alia cuiusuis generis Martyrologia publici iuris facere, ne quid in Actis occurreret quod eruditos lectores remorari posset. Iuuerit Bollandum ipsum loquentem audire citati capitis § 3, ubi, enumeratis suppetiis, fulcimentis, adminiculis undecunque collectis et acceptis, ad alia monumenta progressus, recenset Calendaria et Fastos uariarum ecclesiarum,  Breuiaria et id genus instrumenta ex quibus indicatur prebeturque occasio in sanctorum Acta inquirendi. Pergit deinde in hunc modum: »Sed pre his quoque magno mihi subsidio Martyrologia fuere. Cogito, que habeo non pauca, saltem que maxime probata erunt, illa olim edere accurate recensita, collataque cum iis que interea suggerent amici. Quia tamen hic nonnulla cito que adhuc publici iuris non sunt, ne quis eam ob causam forte hesitet, paucula hic de iis a me pertractari, censui oportere. Hec antesignanus noster, non Usuardi solum, sed et aliorum Martyrologiorum editionem animo designans, rectissime et sapientissime ipso magni operis principio censuit, et ante ipsum, primus  delineator ac monumentorum collector, Rosweydus censuerat; quippe qui antequam opus, iam mente conceptum, aggrederetur, prelo parauerat Martyrologiorum antiquorum, eatenus notorum, nempe Bede a Plantino uulgati, Usuardi, Rabani, Adonis et Notkeri, cum Romano moderno, Grecorumque Menologio collectionem: prouide prudenterque aduertens, ad tanti operis, quale est de Actis sanctorum, intelligentiam, preuiam Martyrologiorum, ex quibus sanctorum cultus eruitur, claramque notitiam premitti omnino necessarium esse.

3. Mansit quidem inedita, duobus magnis uoluminibus descripta, iam dicta Rosweydi collectio, quoniam Martyrologia illa tunc temporis satis uulgata existimarunt maiores nostri; at aliorum subinde  erutorum manuscriptorum edendorum consilium nunquam dimiserunt, quamquam promouendo operi alacrius incumbentes, rem totam in plures annos distulerint. Prodiit nichilominus interea genuinus Beda, ab additamentis Flori, qua tunc licuit probabilitate distinctus, eo casu inuentus, ea ratione editus, ut fuse et clare explicatur in Prologo ante tomum II Martii, que hic describere superfluum iudico. Hieronymiana exemplaria collegit, notis et exercitationibus illustrauit ac edidit u. C. Franciscus Maria Florentinius, nobilis Lucensis, anno 1667, eodem illo quo lucem uidit genuinus Beda. Supererat Usuardus, cuius laudatus Bollandus iam dicti cap. 4, § 7, pridem monuerat, »complura in Museo nostro exstare exemplaria, sed in quibus  et amplificata sanctorum elogia, et plurium nomina ascripta, qualia ecclesiarum Pragensis, et Bruxellensis, multorumque monasteriorum, que non attinet hic percensere: faciam id alias, cum Usuardum edam, sed natiua simplicitate, uariorum Auctaria seorsim.« En clarissimis uerbis depictam, quam supra dicebam meditatam a Bollando, idque ab annis plusquam septuaginta, Usuardini Martyrologii editionem, ad quam tamen nec ipse, nec subsequentium sociorum ullus animum postea unquam adiecit.

4. Neque uero nudam, ut diximus, Usuardi impressionem procurare id animo uoluebat Bollandus, sed qui terendis excutiendisque istius Martyrologii, sepe aucti, sepe luxati, sepe interpolati, manuscriptis  codicibus assueuerat, qui predictorum codicum, cum aliorum Martyrologiis confusionem perspexerat, qui nomina Hieronymi et Bede sepe perperam Usuardinis codicibus prefixa obseruauerat, id, nisi fallor, moliebatur, ut phrasim stylumque Usuardi assecutus, a reliquis omnibus eum discerneret, natiuam textus puritatem erueret, uariorum auctariis in classes suas redactis, una opera codicum manuscriptorum notitiam, qualem tunc poterat, Actorum nostrorum lectoribus suggereret. Fuisset sane editio hic delineata, Henschenii studio, exercitatione, summaque in uersandis Martyrologiis peritia dignissimum opus, uerum ipse priuata sua scientia in promouendo opere uti maluit, quam posterorum  commodo consulere. Nec Papebrochius ei negotio magnopere intendit, cum enim tetricam excutiendorum Martyrologiorum spartam, ad usque finem Iunii perduxisset Henschenius, recte prospexit ipse metam laborum suorum illic procul dubio figendam. Socii alii, urgentioribus et ipsi distenti, rem totam hactenus intactam reliquerant.

5. Interea superiorum nutu, celo seu sanctis celi incolis portandis  humeros supponere iussus, inde rei exordium sumendum putaui, quo operis totius cardinum, elementorum, fulcrorumque cognitionem acquirerem. Atque eccum tibi diebus prope singulis longas series Martyrologiorum presertim Usuardinorum, quorum uel solorum nominum et characterum magna  diuersitate, a prosequendo tam uasto opere absterreri quis posset, dum secum attente perpendit, quam multa, quam uaria prerequisita prenoscendaque necessaria sint, priusquam ad intima penetrare queat. Fateri non erubesco, per annos mihi laborandum fuisse, priusquam, uel solorum codicum proprios characteres satis dignoscerem. Et fuit profecto non modica ea difficultas, cum enim codices ipsi uaria preferrent nomina, presertim Hieronymi, Bede et Adonis, ne curasset Henschenius ad classes suas singulas distincte reuocare, cui nempe sua sufficiebat notitia; ad hec cum nomina, codicibus tum aliis, tum Usuardinis tributa, a monasteriis, ecclesiis, bibliothecis, uel urbibus desumpta, confusionem parerent, conferenda erant singula  prope manuscripta, antequam certo statuere possem, utrum ad Hieronymianorum, Bede, Adonis, uel Usuardi proprias classes essent reducenda. Dum hisce euoluendis, excutiendis, perscrutandisque operosius insudo, ad finem perducitur Iunii nostri tomus u. Cuius cum grandior moles, totius istius mensis Supplemento subiungendo sufficiens spatium non relinqueret, opportune renouata est cogitatio de edendo tandem aliquando Usuardi Martyrologio, quod cum prefato Supplemento, sextum Iunii, et ultimum sacri Semestris tomum conficeret, ut tantisper ad calcem predicti uoluminis quinti indicatum est.

6. Pandunt se sensim suscepte noue huius Martyrologii  Usuardini editionis institutum, totaque eius economia, seu propria ratio, qua nimirum preter Usuardini textus natiuam simplicitatem, per dies singulos ex fontibus suis probatam, stabilitam et explicatam; id potissimum, qua possumus diligentia, nobis exsequendum prefigimus, ut cum Martyrologii nostri textus in egritate, simul noscantur codicum Usuardinorum tam uariorum, totque nominibus insignitorum etas, character, fides, auctoritas, ceteraque omnia ad perfectam monumentorum nostrorum cognitionem pertinentia. Accedet, que ad Actorum uel saltem commentariorum nostrorum filum percipiendum faciet, uel maxime, Martyrologiorum aliorum, quocunque nomine, uel titulo descriptorum,  aut typis excusorum, cum Usuardino perpetua comparatio, ac preterea manuscriptorum prope omnium tam accommodata pictura, ut lector quilibet non imperitus, unico quasi intuitu doceatur, ad quam Martyrologiorum seriem citati illic quotidie magno numero codices, reducendi sint; unde mihi equidem persuadeo, non solum tedium ea ratione lectoribus subleuatum, sed et clariori rerum, de cetero obscurissimarum exhibitione, non paruam uoluptatem allatum iri.

7. Atque hinc etiam perspicis, duas potissimum easque urgentissimas causas, que me ad tetricum hunc laborem suscipiendum impulere; alteram, que nosipsos posterosque nostros; alteram, que hagiophilos alios, Actorum nostrorum lectores, precipue  spectant. Nostra intererat precauere incommoda, ne uenturi imposterum operis adiutores, iisdem ipsis difficillimarum inquisitionum labyrinthis irretiti, menses etiam plures imo et annos magno tedio, fructu exiguo consumerent, ut uel solorum Martyrologiorum nostrorum sufficientem ideam adipiscerentur. Ad externos pertinebat huiusmodi disquisitio, ut ne operis nostri momentis fulcimentisque non satis cognitis, non ob eam causam, quemadmodum Bollandus solerter obseruauerat, perpetuo hesitarent. Quod mihi sexcenties euenisse memineram. Quid enim lectori fastidiosius excogitari potest, quam singulis prope commentariorum nostrorum preuiorum paginis, longo Martyrologiorum agmine obrui, de quibus ipse dubitare possit, an unquam exstiterint in  rerum natura; aut si bona nostra fide, ea admittenda putet, saltem de codicum ipsorum genere, patria, etate, stylo, auctoritate merito edoceri postulet, quo perpensis, pro sua eruditione rerumque istarum peritia, rationum argumentorumque nostrorum momentis, per se ipse de assertorum omnium ueritate statuere, ac decernere prudenter ualeat. Hec mihi ad deuoranda ingentia tedia incitamento fuere, summam una spem ingerentia, fore ut Hagiophilis omnibus, non ingratus obtruderetur labor noster, partemque in Actis ipsis sanctorum habere paterentur Usuardum, qui sanctis, imo Actis ipsorum plurimis, non exiguam intelligentie lucem preferret.

8. Habes hic paucis, erudite lector, ueram, candidam  et sinceram totius editionis nostre Usuardine causam, habes consilium, propositum, rationem. Repeto, testorque id me precipue studuisse, ut codices omnes, quorum in Museo nostro numerosa, si usquam, supellex, ut codices, inquam, omnes, ex Usuardi progenie, ab aliis omnibus seponerem, seu eos integros habeamus, seu solum extracta aut uariantes, ex collatione ab Henschenio et Papebrochio, cum ipsis codicibus et Usuardo Greueni facta, superstites; ut postea ex professo demonstrabitur, dum ad Usuardum ipsum, eiusque proles, prefationis huius capite tertio deuentum fuerit. Iam dicta breuissime contraho. Usuardum damus additamentis omnibus, quantum humanitus fieri potuit, expurgatum.  Hoc primum. Deinde in obseruationibus quoque die subiunctis, exactam tradimus occurrentis textus genesim, eum ad primas radices reuocando, ostendendoque, utrum ex Hieronymianis, ex Beda, an ex Romano paruo per Adonem, commemoratio, de qua agitur, desumpta sit; an Adonis solius propria; demum an ab Usuardo aliunde quam ex Adone, aut antiquioribus mutuata. Rursus, an idem sanctus aut sanctorum turma a Rabano, Hieronymi aut Bede uerbis consignata non sit. Nec locus Notkero deest, paucis nonnunquam assignando, quenam ex Hieronymianis, quenam ex Rabano, quenam denique ex Adone abeo translata fuerint; ut proinde diebus singulis scenam aperiam, qua uno quasi intuitu probe instituatur lector de tota Martyrologiorum  omnium inter se relatione, seu, ut ita dicam, sanguinis aut affinitatis propinquitate; ne excluso quidem Wandalberto, cuius metrica elogia obseruationibus nostris, siquidem de illius diei Sancto uel sanctis meminerint, inseruntur uel subiunguntur.

9. Hec est totius operis latissime expansi in breuem tabellam contracta imago, ubi ad citatum caput tertium pertigerim, accuratius explicanda. Iam quid hac nostra prefatione prestitum sit, paucis accipe. In tria capita totam dispescimus. Primo Martyrologia omnia recensentur et Usuardo antiquiora et synchrona, cum quibus ipsi nonnulla quidem affinitas, sed non tanta sanguinis, si ita loqui licet, coniunctio, ut parentum seu primigeniorum  fontium titulo proprie gaudere queant, qualia sunt, que ad Hieronymiana, aut Bedam a Floro auctum referuntur, aut que cum illis propinquitatem habent, ut sunt Wandalberti, Rabani et Notkeri Martyrologia, uulgo nota, quibus omnibus proprias characteristicas ita conabor appingere, ut a quolibet facile dignoscantur. Intercurret noua de genuino Bede et Flori Martyrologio disceptatio, eruditis hagiophilis ad ulteriores disquisitiones materiam prebitura. Porro in Martyrologiorum serie, debito antiquitatis iure, agmen ducent apographa Hieronymiana, tum maiora, uti uocamus, a Florentinio edita; tum minora, que apud nos mss., aut ab aliis uulgata sunt. De his uero aliisque talem Martyrologiophilis delineationem ob oculos ponam, ut citata magno numero  in Actis nostris exemplaria per se ipsi ad classem propriam possent reducere, deque codicis cuiusque probitate ac fide iudicium ferre.

10. His subiungetur caput alterum, quo ad ipsum Usuardum accedemus propius, primum familie eius stipitem, seu in recta linea protoparentem demonstrando, nimirum uetus illud Romanum ab Heriberto Rosweydo primum editum atque Adonis prefixum. Hic uero exsurgent litigia: cum enim tot habuerit, totque etiamnum impugnatores habeat predictum Martyrologium, eo capite polemice agendum erit, ut contra quoscunque aduersarios uera appellatio, sinceritas, uetustas, eiusdemque facta Rauenne per Adonem descriptio uindicetur: unde fiat consequens,  idem ipsum esse, quo uiennensis Martyrologus adiutus est, imo ex quo plerosque sanctos suos diebus singulis extraxit. Cum autem deinceps probaturi simus, Usuardum toto suo opere Adonis compendiatorem contractoremque fuisse, perspicue concludi poterit, Romanum uetus seu paruum, Usuardi auum esse, Adonem eius patrem; id quod capite tertio erit petractandum. Quo deinde, longo ordine sequetur tota Usuardi progenies, seu codices illi Usuardini omnes, ex quibus genuinum eius Martyrologii textum, simulque Auctaria seorsim collecta desumpsimus. Hec prima fronte, ex ipsa rerum plerisque ignoratarum nimia uarietate, nonnichil obscura, toto prefationis decursu, clare, ut confido, atque dilucide euoluentur.



CAPUT PRIMUM. Martyrologiorum antiquorum inter se ac cum Usuardo propinquitas et connexio.


11. Multa pridem a Molano, Baronio, Bollando, Henschenio, Papebrochio, Florentinio aliisque doctissimis uiris preclare disputata sunt de Martyrologiorum origine, primordiis, et incrementis; deque eorum diuersitate, prout a uariis scriptoribus primum conflata fuerant. Creuit earum rerum penitius inuestigandarum studium, accrescente paulatim maiori luce, postquam antiquiora Martyrologia e bibliothecarum scriniis educta, typorum beneficio omnium manibus teri ceperunt. Nihil hic ad nos attinet ea repetere, que a clarissimis illis notissimisque scriptoribus, presertim a nostro Bollando clare, distincte  et erudite explicata sunt. Unum est, in quo defecisse omnes, sit uerbo uenia, in quo, inquam, defecisse ipsos animaduerto, nimirum, quod singulorum Martyrologiorum auctores, etatem et characteres aliquos solum describendo, eo penetrare neglexerint, unde eosdem inter se componendo, una explorassent, que primigenia Martyrologiorum capita, que qualisue ceterorum ex prioribus deriuatio aut genesis, queque proinde inter Martyrologos omnes coniunctio, connexio, propinquitas, affinitas, uel consanguinitas. Liceat mihi hisce uti uocabulis, ad rem hactenus implexam et inuolutam, quanta potero perspicuitate illustrandam. Iam Martyrologia omnia classica, seu que antiquorum prerogatiua  et auctoritate gaudent, suis nominibus appellaui; Hieronymiana nempe, Bedam, Florum, Romanum paruum, Rabanum, Wandalbertum, Adonem, Usuardum et Notkerum. Queritur hic quisnam inter illos ordo, dicam an subordinatio, qui proaui, qui patres, qui filii, qui cognati; uerbo dicam, quo se in uicem propinquitatis gradu contingant?

12. Ego sic existimo, ad tria potissimum capita, radices, stipites, seu fontes reduci omnino posse Martyrologos omnes, seu potius eorum Martyrologia, quorum surculi, rami, uel riuuli dici debeant, quotquot huc usque, saltem alicuius nominis uulgata sunt, uel manuscripta exstant in uariis bibliothecis, ex quibus apographa, ad Museum nostrum ab amicis transmissa, aut a maioribus nostris magno labore  et sumptu procurata fuerunt. Capita hic nomino Martyrologia illa, que prima seu autographa censeri debent, utpote que ex nullo altero, saltem quod modo supersit, transcripta, fontes ipsa fuerint, unde scriptores Martyrologi alii suas aquas deriuarunt. Ex his primum, precipuum, et uetustissimum agnoscimus, quod sub Eusebii uel potius Hieronymi, uel utriusque nomine circumfertur, siue illud uere ab ipsis conditum fuerit, siue a posteris falso ipsis ascriptum, de quo paulo post copiosius tractandum erit. Locum ab hoc proximum tenet celebre aliud a uenerabili Beda compositum, non iam supposititium illud a Plantino editum, sed genuinum ipsum, quod a Floro nominatissimo Lugdunensis Ecclesie subdiacono auctum fuisse, clare et diserte ab Adone  testatum, postea ostendemus. Tertium porro dicimus, ipsum illud, quod prefatus Ado Rauenne repertum, et a religioso fratre, sibi prestitum, ibidem transcriptum, in capite Martyrologii sui ponendum putauit, quod Rosweydi nostri cura primum cum Adone in lucem prodiit anno 1613, quodque a multis subinde laudatum, sed a pluribus acerrime oppugnatum, toto sequenti capite uindicandum suscepimus

13. Hos ego primarios stipites seu stirpes uoco, unde in tres potissimum classes, tribus, seu familias primigenias tota Martyrologiorum prosapia distribuatur. Ex his uero primaria, ut iterum dicam, et magis late patens radix predicanda est Hieronymianum, ut omnium antiquissimum, ita feracissimus  fundus, in quo nate arbores in omnem partem ramos extenderint; puta Martyrologos alios prope omnes ex ipso illo primario, in opus suum aliquid transfudisse. uisum a Beda Hieronymi Martyrologium, ex ipsiusmet uerbis infra citandis deduci posse uidetur, imo negare uix ausim, aliqua sanctorum nomina uerosimillime ex uno alterum transiisse. An idem de Romano ueteri seu paruo eque affirmari possit, fateor mihi necdum undequaque constare, tametsi longa et sedula disquisitione id assequi studiosissime conatus fuerim. Nihilominus et Bedam Martyrologorum caput statuimus, idque adeo maxime, quoniam singulari ordine et stylo Martyrologium proprium, ut ut incompletum adornauit, quod  primum a Floro, inde ab aliis auctum, pene dicerem deformatum, uestigia tamen aliqua semper seruat, ex quibus ab aliis distingui possit, ut ante me accurate obseruarunt Henschenius et Papebrochius, dum illud aut purum, aut puro proximum edidere ante tomum II Martii de Actis sanctorum anno 1668. Atque hec iterum obiter dicta sunt, propriis locis in huius capitis decursu uberius explananda.

14. Est igitur nostra fundamentalis assertio, ab his tribus Martyrologorum quodammodo patriarchis, reliquos omnes legitima successione descendere; quales sunt Rabanus, Ado, Usuardus, Notkerus, et quicunque alii ab hisce, tanquam stipitibus subalternis, sua desumpsisse deprehenduntur. Ex qua proprie radice profluxerit metricus ille Martyrologus  Wandalbertus, certo exploratum non habeo. Ex Beda acceptum nonnulli uoluere: ipse se subsidii primum a Floro habuisse fatetur. Ego florilegum puto, qui hinc inde uaria sanctorum nomina, forte uersibus aptiora decerpserit, de quo pluribus suo loco dicam. At certum est, Rabanum ex Beda descriptum, ex Hieronymo auctum, et nonnullis additis aut fusius deductis, ab auctore completum esse. Ado genitorem suum digito commonstrauit, dum Romanum paruum operi prefixit, et diebus prope singulis ex eo sanctos suos euidentissime desumpsit. Nec minus certum est totum Usuardi Martyrologium ex Adone contractum esse, sanctis martyribus Cordubensibus, nonnullis Hieronymianis, nonnullis popularibus, ac paucis aliunde mutatis coagmentatum. Bedam  etiam secutum se fuisse testatur Usuardus, idque in obseruationibus nostris, dum locutus est, sedulo adnotamus. uerumtamen Adonem patrem eius, seu uerum fontem declaramus, ex quo totum ferme Martyrologium eius dimanasse indubitatum arbitramur. Notkerus denique precipua queque ex laudato Adone transtulit, non pauca ex Rabano sua fecit, multis ex Hieronymo ad complendos singulorum dierum indiculos corrasis. Atque he totidem propositiones sunt, nostra hac prefatione, quoad res exigit, aut a decessoribus nostris iam prestitum non fuit, distincte et ordine demonstrande.



ARTICULUS I. De Martyrologii Hieronymiani exemplaribus.



§ 1.---De maioribus ab Acherio et Florentinio editis.

 15. In laudata nuperrime prefatione generali, c. 4, totum quartum paragraphum insumit Bollandus elucidando, quod sub Eusebii et Hieronymi nomine uenit, Martyrologio; ubi primum fatetur, non satis probari, quod tale Martyrologium ab Eusebio unquam scriptum fuerit, nec id ex epistola Gregorii ad Eulogium aperte deduci. Rursus, nec certum esse Eusebianum seu Martyrologium seu de martyribus commentarium, ab Hieronymo uersum, aut aliud ab sancto doctore scriptum fuisse, quidquid id aliqui confici existiment ex famosa Chromatii ac Heliodori episcoporum ad Hieronymum epistola, et altera ad ipsos Hieronymi responsoria; utpote cum utramque Baronius solidis argumentis commentitiam demonstrauerit; unde si uera unquam istiusmodi epistola  a Cassiodoro citata fuerit, eam intercidisse fatendum est. Et hec quidem communior hodie doctorum uirorum sententia, cui tamen contradici posse, dictasque epistolas a suppositione utcunque saluari, operosis annotationibus ostendere conatur Florentinius a pag. 57. Ceterum pendente adhucdum ea lite, ex Cassiodori testimonio id consequi omnino uidetur, indiculum aliquem seu Fastos ab Hieronymo concinnatos, siue sub epistole, siue sub alio quouis titulo, descriptis fortasse eorum Sanctorum nominibus, quorum in Eusebii collectione, cuius Eusebius ipse lib. Iu, cap. 14, et lib. u, cap. 20, et ad Gregorium Eulogius meminere; quorum, inquam, ibi Acta exstabant, aliis de suo superadditis, ex quo  pridem firmiter inualuerit, inueteraueritque opinio Martyrologium aliquod ab sancto Hieronymo compositum fuisse.

16. Pro opinionis iam dicte uetustate abusque seculo sexto stat Cassiodori auctoritas, ex libro de institutione diuinarum Lectionum, cap. 32, a Bollando recitata; pro seculo septimo stat notissimum Bede testimonium, Retractatione in uetus apostolorum, cap. 1: »Quibus adstipulatur, inquit, et liber Martyrologii, qui beati Hieronymi nomine ac prefatione attitulatur, quamuis idem Hieronymus illius libri non auctor, sed interpres, Eusebius autem auctor exstitisse narretur:« Manauit deinde in posteros prefata opinio, a Walafrido Strabone et plerisque seculi noni Martyrologis, disertissimis uerbis  confirmata, durauitque hactenus, tametsi per multa secula nullus deinceps de Martyrologio isto meminerit, nec Baronius, adhibita quantauis diligentia, integrum usquam reperire potuerit; donec ipsum e Cartusia Treuirensi feliciter tandem eruit Rosweydus noster, uetustissimo charactere exaratum, quale media fere parte eneis laminis expressum habemus, autographo ipso ad Epternacenses, qui codicem suum repetierant, anno demum 1668 remisso. Hisce addi possunt que in prologo ad Bedam disseruit Papebrochius; nos hic Bollandum sequimur, cuius hec uerba describi merentur.

17. »Folia aliquot excusa ut uidit ad se a Moreto  missa Bartholomeus Gauantus, prouincialis prepositus  congregationis Clericorum Regularium S. Pauli, et sacre Romane Rituum congregationis consultor, mirifice probauit, scripsitque de illo ad eumdem Moretum plures epistolas, quas legi; alias opinari se, reliquis collegii illius siue congregationis sapientissimis uiris Martyrologium illud uALDE PLACITURUM; alias SENTIRE PERITIORES, UTILE FORE CHRISTIANAE REIPUBLICAE. Alii quoque uiri eruditi uehementer id laudarunt, ut preclarum sacre antiquitatis monumentum.« Tu uide ibi reliqua, que in prefati codicis commendationem pluribus nitide Bollandus prosequitur. In Gauanti Bollandique sententiam iuere deinceps eruditi omnes, saltem orthodoxi, si paucos excipias, qui, contradicendi genio ducti, licet rem ipsam improbare omnino non auderent,  titulum arrodere aggressi sunt; forte quia ibi agnoscit Bollandus, nullum certum argumentum suppetere, quo Martyrologium ab sancto Hieronymo uere esse compositum satis suaderi queat, et quia fatetur, ut uerissimum est, multa recentius adiecta, que Hieronymo adscribi prorsus nequeant, quemadmodum ex speciminibus ibi appositis clarissime elucescit. uerumenimuero quid demum rempublicam litterariam, aut fidem Catholicam detrimenti accepturam credidere uiri illi doctissimi, ex eo quod Hieronymi nomen ei Martyrologio ascriptum paterentur, cum impedituri nunquam sint, quominus post Cassiodorum, Bedam, Walafridum, Adonem, Usuardum, Notkerum et alios, Hieronymianum perpetuo nuncupetur.  Hec paucissimis et cursim delibo; qui de his longiorem sermonem desiderat, adeat Florentinium in Admonitionibus preuiis, presertim 3, 5, et 6, quas hic describere, aut in compendium contrahere nec uacat, nec omnino lubet de uoce contentiosius disceptare.

18. Unum noui scriptorem catholicum, qui dedita opera Martyrologium, quo de agimus, impetere ausus fuerit, Henricum ualesium, singulari dissertatione suis in Eusebium obseruationibus adnexa pag. 315, ubi subdititium librum uocat, qui falso Hieronymo ascribatur. Hoc autem duce fretus, in omnem, ut fit, orthodoxos scriptores sugillandi occasionem intentus Matthias aliquis Fredericus Beckius, in suo ad nescio quod Kalendarium Germanicum  commentario a pag. 11, multa congerit, quo maiores nostros temere carpendo, laudatum Martyrologium Hieronymo nequaquam ascribendum ostendat; idque ex cauillis nonnullis, quos hinc inde ex Florentinii aliorumque dubitationibus sincere propositis, acriori ipse et mordaciori sale inspergit. At tanti hoc non est, ut argutatiunculas eius omnes aut excutiamus, aut conuellamus; satis nobis erit, si ex communi catholicorum consensu Hieronymi nomen preferre possit, atque adeo Hieronymianum tuto nuncupari, tametsi monumenta desint, quibus ipsum sanctissimo Doctori certo uindicemus. Ita censuere Maiores nostri, ita hodie passim loquuntur eruditi uniuersim omnes, et nos toto opere nostro Hieronymi, uel Hieronymianorum  appellatione semper utendum existimauimus.

19. Rem totam, ut dixi, profundius examinat laudatus, laudandusque nobis sepius clarissimus, et decessoribus nostris, dum uiueret, amicissimus Franciscus Maria Florentinius, nobilis Lucensis, qui uindicatis Eusebii collectionibus, libris seu libellis martyrum, non solum Palestine, sed et aliorum; pag. 13, sub finem recte notat »sufficere nunc de Martyrologii proprie dicti auctore affirmare. . . uetustius illud esse in scriptorum memoria Martyrologium, quod Eusebio ascribitur, uel diuo potius Hieronymo ex collectionibus Eusebii.« Sequenti deinde pag. 14, erudite probat Hieronymi martyrologium a se datum, notis, a sancto papa Gregorio  codici suo attributis, adamussim conuenire. Cum igitur Martyrologium toties appellatum, collectis pluribus eius apographis anno 1668, publici iuris fecerit, atque eruditissimis notis, obseruationibus et exercitationibus illustrauerit idem ipse Florentinius, ad pleniorem totius rei notitiam, et de eius codicibus, et de aliis ad Hieronymianum pertinentibus, nonnulla explicanda sunt. Nec uerbo indicare neglexerim, cur et hic et in toto decursu operis maluerim adhibere Hieronymianorum, quam Hieronymi ipsius uocabulum. Nempe cum sancti Hieronymi qualecunque opus ignoretur; apographa autem et multa et diuersissime aucta et contracta sint, putaui communiori uoce cauillationibus ausam precisum  iri, codicibus ipsis tribuendo, que a primo auctore certissime remouenda sunt. En modo Florentiniane lucubrationis aliqualem effigiem.

20. Inter uarias admonitiones preuias, sexta ordine tota fere insumitur depingendis duobus codicibus Hieronymianis, Luce aut in uicinia repertis, qui uel ex Gallia eo allati, uel ex aliquo cenobii Fontanellensis apographo descripti fuerant, certe ita erant similes, ut uel ex eodem exemplari acceptos, uel alterum ex altero descriptum esse oporteret. Hos ipse nactus, ut erat uir rerum ecclesiasticarum antiquarum studiosissimus, communicato cum u. C. Luca Holstenio aliisque eruditis consilio, accepto subinde a maioribus nostris, aliquando apud ipsum hospitatis, uetustissimi illius Antuerpiensis seu Epternacensis, sub initium seculi octaui  scripti ecgrapho, instructus preterea Corbeiensis codicis, ab Acherio Spicilegii tomo Iu anno 1661 uulgati, manuscriptis fragmentis, animum adiecit ad procurandam tam pretiosorum cimeliorum editionem, eamque pro sua eruditione, qua posset cura et studio illustrandam. Cumque iam opus ferme prelo paratum haberet, contigit, ut illustrissimus baro de Blum codicem alium Weissenburgensem cum Henschenio et Papebrochio communicaret, quod illi continuo Lucam destinari curarunt, satis tempestiue, ut cum aliis codicibus conferretur, eiusque uariantes a reliquis lectiones, ad calcem Florentiniani operis subiungerentur. Hec ad breuem historie synopsim, quam siquis integram et fusius descriptam requirat, adeat Florentinium ipsum, totius  sui consilii et uulgandi operis propositi rationem reddentem, admonitione prima, cui Holstenii epistola attexitur, ex potiori parte reproducta a Papebrochio in Responsionibus, appendice ad art. 18, a num. 49. De codice suo, siue unico, siue bino, tractat ille ex professo citata admonitione 6, a pag. 30 de Antuerpiensi et Corbeiensibus fragmentis admonitione 7, que omnia ibi legi malo, quam hic tediose referre, cum ad institutum nostrum eatenus solum spectent, quatenus rudem saltem ideam Martyrologiorum plerumque archetypi, seu protoparentis adumbra reuoluimus.

21. Hic uerbulo inserenda est non otiosa obseruatio receptissime a maioribus nostris opinionis, per  Actorum nostrorum commentarios late uagantis, qua sibi persuasum habuere, codicem Epternacensem, inter Hieronymianos precipuum, anglicanum fuisse, atque ab ipso S. Willibrordo ex Anglia in Belgium, seu Franciam allatum. Pronum certe erat talem coniecturam facere, at mihi quidem non satis fundata uidetur, mecumque sentient Martyrologiophili omnes, si aduertant, X Kalendas Iulii, seu XXII Iunii in laudato Epternacensi pretermitti inclytissimum Anglie protomartyrem Albanum cum sociis plusquam octingentis, qui tamen in aliis codicibus a Florentinio editis clarissime exprimitur. Quis credat talem sanctum in codice Anglicano pretermissum iri? Addunt laudati maiores prefatum  codicem in Gallia auctum; hoc uere: sed idem de omnibus aliis plane admittendum est, nisi uelimus a S. Hieronymo obitum S. Paulini XXII Iulii consignari potuisse. Hec obiter de codice Epternacensi. Plura ad hunc et alios in obseruationibus dicuntur. Redeo unde digressus sum.

22. Atque ut iterum repetam, ad disceptationem illam prorsus non regredior, qua de uero Hieronymiani Martyrologii auctore inquiritur, siue is demum alius ab S. Hieronymo, siue ipse Hieronymus, primus indiculi architectus fuerit; nam quisquis is est, aut seculo sexto antiquior, aut eo saltem seculo uixisse dicendus est. Id nobis indubitatissimum uidetur tale Martyrologium a sancto Gregorio Magno designatum, dum ad Eulogium Alexandrinum lib. 7,  ep. 29, ita rescripsit: »Nos autem pene omnium martyrum, distinctis per singulos dies passionibus, collecta in uno codice nomina habemus; atque quotidianis diebus in eorum ueneratione missarum solemnia agimus. Non tamen in eodem uolumine, quis qualiter sit passus indicatur, sed tantummodo nomen, locus et dies passionis ponitur. Unde fit ut multi ex diuersis terris atque prouinciis per dies, ut predixi, singulos cognoscantur martyrio coronati. Sed hec habere uos beatissimos credimus.« Non magno studio, solertia, aut labore opus est, ut characteres hi omnes a S. Gregorio tam clare expressi, in codicibus Hieronymianis, a Florentinio editis, aliisque eius generis aperte deprehendantur, eoque pacto frequentes interpolationes a ueteri textu seiungantur.  Neque enim nudos, simplices et integros Hieronymianos, aut Gregorianos codices nos habere profitemur; cum multi sepe Sancti recurrant, quos post S. Gregorii tempora uixisse, aut saltem eius tempore sanctorum ueneratione donatos non fuisse euidenter constet. De quibus iterum uideri possunt Bollandus, et citate Florentinii admonitiones. Ut semel dicam, id querimus, id uolumus, id asserimus, Martyrologium istud, quod Hieronymianum appellamus, omnium primum, omnium uetustissimum esse, imo Gregorii Magni temporibus uetustius, quandoquidem in citata epistola, non de nouo quodam Martyrum indiculo, aut catalogo, sed de antiquo mentionem inferat, quem nempe toto orbe catholico receptum et tritum existimaret, dum concludit:  Sed hec habere uos beatissimos credimus.

23. In tam uetustis codicibus, toties ab oscitantibus et indoctis librariis descriptis, frustra distinctas sanctorum series, discretos studiose laterculos, expressa recte nomina, seruatas ad artem bone locutionis regulas, aut exactos rerum apices quis requirat: omnino fatendum est magnam locorum et nominum per coniunctas, aut male diuulsas syllabas, easque sepius truncatas et distortas, confusionem, barbariem et frustraneas repetitiones diebus prope singulis recurrere, quibus quoquo modo restituendis, explicandis, combinandis, distinguendis, mirum quantum passim laboret Florentinius: quantum uero opere, studiique in hisce eruderandis maiores nostri  posuerint, ostendunt quotidiani commentarii, qui in eo toti sunt, ut ex dubiis certa, ex confusis clara, ex male compositis simplicia, ex luxatis integra, tum palestrarum, tum ipsorum martyrum nomina efformentur. Ceterum antiquorum omnium codicum presertim usualium, ut sunt Martyrologia, communis est sors, ut describentium uel temeritate, uel imperitia, ita sensim deturpentur, ut sepe difficillimum sit primi autographi uestigia in transsumptis deprehendere; adeo ut cum Castellano uehementer miratus sim, in Romano paruo, seu uetere Rosweydi omnia tam concinna, tam nitida, tam ordinata per tot secula seruari potuisse, in quo certe hoc Martyrologium, tantum superat Hieronymiana, quantum hec uetustate antecedunt, quod sequenti, ut iam  non semel diximus, capite fusius erit demonstrandum.

24. Reliquum est ut de codicibus nostris Hieronymianis, necdum editis et ferme abbreuiatis, pauca in singulorum specimen subiiciam, si forte aliquando opere pretium sit ipsa etiam publici iuris facere, ad quod me frequenter impensissime atque urgentissime adhortatus est sepe mihi hic nominandus, nunquam pro merito laudandus, tum operis huius, tum grandioris nostri indefessus adiutor, u. C. Claudius Castellanus, Parisiensis ad B. Marie canonicus, summo nostro dolore et ingenti Martyrologium iactura e uiuis ereptus sub initium anni 1711. Ea erat perillustris uiri sententia, ut non solum Usuardinam recensionem orbi litterario gratissimam  fore censeret, sed eruditos omnes id iure quodam a nobis postulare aiebat, ut reliqua nostra Hieronymiana apographa, seu integra, seu contracta et compendiata, in publicam lucem emitteremus. Spem feci uiro amicissimo, id aliquando futurum, presertim si conatus nostros in expurgando illustrandoque Usuardo, quod tunc meditabar, iidem ipsi Martyrologiophili suis suffragiis probassent, eo pacto animos addituri, ut manuscriptorum nostrorum codicum omnium generalis ratio redderetur, que in ordine ad commentarios nostros, ut supra de Usuardinis dicebam, desideratissimam lectoribus lucem afferret. Nec sane a promissis resilio, atque adeo ut rerum huiusmodi amantium palatum nonnichil titillem, breuem hic aliquam Hieronymianorum  nostrorum codicum delineationem lubens adnecto, plura, si licuerit, olim prestiturus, ubi uarios Hagiophilorum gustus explorauero.



§ II.---De Hieronymianis minoribus, tum manuscriptis, tum typis excusis.

25. Sub finem citati nuper § 4 capitis 4 prefationis generalis, agit Bollandus de exemplari aliquo Hieronymiano Hibernico, cuius lacinias aliquot seu extracta a celebri P. Colgano submissa, posterioribus Ianuarii nostri de Actis sanctorum diebus inseruerat, sub nomine Martyrologii Hieronymiani Tamlactensis. An autographum ipsum membraneum unquam uiderit Bollandus, dubium facit, quod Tamlactense istud simile Epternacensi existimet, cum uere solum Martyrologii  alicuius Hieronymiani fragmentum dici possit. Id mihi plane constitit, dum autographum ipsum R. P. Liuini de Meyer, uiri de republica litteraria preclarissime meriti, tunc collegii nostri Louaniensis rectoris beneuolentia, a RR. PP. Franciscanis Hibernis impetratum, otiosius et diligentius euoluere et excutere licuit. Eo pre ceteris me impulerat Castellani curiositas, qui Tamlactense Martyrologium aliquoties in Actis citatum, imo laudatum inueniens, thesaurum ingentem Louanii latere sibi plane persuaserat. Ego uero, post accuratum examen, facile animaduerti codicem illum longe supra meritum a maioribus nostris, quibus sola extracta, ut mihi sepe testatus est Papebrochius, a PP. illis Minoritis Hibernis, seu a Colgano missa fuerant, elatum et commendatum  esse. Etenim preter admista Hibernica propria, pluribus recentioribus additamentis non caret, qualia sunt festum sancti Ioseph, Reuelationis Michelis archangeli. Omnium Sanctorum, et plura huiusmodi. Aliunde uero ex duodecim anni mensibus solum Aprilem habet integrum. En paucis totam eius analysim.

26. Prefatus codex decem folia membranacea continet grandioris forme, simili alio folio cooperta, ubi in fronte recentiori manu apponitur: Martyrologium Tamlactense, et opuscula S. Aengussii Keledei. In ora infima prime pagine legitur: Ad usum conuentus Dungallensis, et rursus ad calcem pagine tertie: Ex libris conuentus Dungallensis. Martyrologium ipsum nec bene depictum, nec satis ordinate digestum,  decem duntaxat paginas cum fere dimidia complectitur, multis ubique nominibus uix legibilibus impletum. Deficit a Iu Kal. Februarii ad Iu Idus Martii, adeoque nec Ianuarius nec Martius integri sunt; deestque totus Februarius. Iam dixi solum Aprilem plenum esse. Maius usque ad diem uicesimum, seu XIII Kal. Iunii decurrit. Absunt Iunius et Iulius. Augustus incipit a Iu Nonas, cuius reliqui dies habentur. In Septembri desunt XII, XI et X Kal. Octobris. October decurrit usque ad III Kal. Nouembris. Abest totus Nouember, December uero inchoatur a Xu Kalend. Ianuarii. Patet igitur manuscriptum plane imperfectum esse, neque adeo dignum quod inter Hieronymianos codices connumeretur. Post qualecunque Martyrologium, sequitur nescio que tabula nominum,  ni fallor, Hibernicorum, per tria folia, ac demum opuscula siue opusculorum fragmenta, eo sermone quem me fateor prorsus non intelligere. Atque hec de Tamlactensi satis dicta sunto.

27. Subiicit Bollandus specimen contractioris Hieronymiani, quod olim Rhinowiensis uel Rhinouiensis, iuxta Basileam cenobii, fuit, repertum in Rosweydi schedis, qui illud anno 1623 acceperat a nostro Stephano uito, hic ab ipso cenobii Rhinouiensis abbate, ut testantur superstites littere, Martyrologium istud recte uocantes fragmentum, cum desint folia ab uIII Kal. Februarii ad XIu Kal. Aprilis, et a uicesimo, septimo die Septembris, usque ad Decembris uicesimum quartum. Incipit a die natali Iesu Christi in  terris. Folia sunt tredecim membrane, in forma octaua maiore, boni priscique characteris, ipsas diphthongos clare experimentis. Non male censuit uitus, fragmentum hoc suum exaratum fuisse post dies sancti Gregorii Magni, et post Caroli Magni: nam in illo, inquit, suis recte locis lego festa Natiuitatis beate uirginis et Exaltationis sancte crucis. De cetero uere Hieronymianum esse, seu ex Hieronymiano extractum, clare euincunt exhibita a Bollando specimina, ac quotidiana alia diebus sequentibus. Unum superaddam ex I Iulii exemplum, quod deinceps per omnia secutura apographa nostra Hieronymiania mss. uagabitur. Puta, me textus omnes, I Iulii in codicibus istis notatos, cum textu Hieronymiano integro eiusdem diei collaturum.

 28. Premitto hic itaque ex prima Iulii totum textum ex Hieronymianorum omnium uetustissimo, Antuerpiensi seu Epternacensi. Erit lectoris citandos infra aliorum codicum indiculos breuiores cum hoc componere. Sic habet: Kal. Iulii. In Nicomedia, Zoili. Roma, depositio Gai episcopi. Natalis Lucie uirginis et Anceie regis, cum aliis uIII. Item Rome, Isici, Processi, Marine, Antonini, Sereni, uictoris; Zeli cum aliis octo. Orionis, et aliorum CCLXII. In Antiochia, Seueriani, Zeli, Pasi. Depositio Idonei cum filiis. Augustoduno, depositio Leontii episcopi. In Persida, SS. apostolorum Simonis Cananei et Iude, fratris Iacobi. Paululo auctiora sunt Lucensia et Corbeiensia; priora enim interserunt depositionem Aaron, adduntque, Egolisma. Eparci. Posteriora uero  insuper adiiciunt depositionem Karilefi. Sed nos, cum Bollando, codicem illum nostrum, ceteris uetustiorem prestantioremque, ut archetypum sequemur. Nunc Rhinouiensis fragmenti uerba attende: Kal. Iulii. In Nicomedia, Zeli, Rome, Gagi pape. Lucie uirginis. Processi et Marini. Forte pro Marine. Collatis utriusque tabule uerbis, uix syllaba reperietur que ex maiori laterculo accepta et descripta non sit. Iam ad alios codices nostros, plerumque liberaliores, descendamus.

29. Eos inter in Actis nostris nominatissimus est Richenouiensis siue Augie Diuitis prope Constantiam in Germania, cuius ecgraphum habemus nitide descriptum in forma quarta minore, illudque inuenio nos primum accepisse anno 1651. De codicis autographi  forma aut etate nichil notatum: uideor recordari Henschenium de iis alicubi fusius egisse; uerum querere supersedeo, cum aliunde satis pateat optime note esse, et, nisi multum fallar, Gellonensi, ab Acherio Spicilegii tomo XIII edito, longe purius et prestantius, tametsi careat Breuiario apostolorum, quod in Gellonensi Martyrologio premittitur. Educamus hic utriusque textum I Iulii, cum maiori Hieronymiano iam descripto conferendum. Sic habet Richenouiense: Kalend. In Nicomedia, Zeli, Rome, Gagi pape, Lucie uirginis, Processi, Marini, In Antiochia, Seueriani. In monte Hor, depositio Aaron sacerdotis. Augustiduno, Leontii episcopi. Ad oculum rursus patet Hieronymiana esse omnia  atque ex maiore codice excerpta, cui Aaronis depositio, de qua supra diximus, immista iam erat. Audi modo Gellonense ex editione Acherii. Kalendis Iulii. Roma, Gaii, Lucie, Isici. Alibi Orionis, Crilifi confessoris, Zeli, Seueriani. In monte Or, depositio Aaron sacerdotis. In Persida, Simonis et Iude apostoli. Augustoduno, Leonti. Ingolisma, Eparci episcopi. uides hic Gaium papam confuse positum, Carilefum uero aliis, iisque martyribus, inepte immistum; additumque in fine Eparchum, de quo et Carilefo codex Richenouiensis non meminit, ut proinde hic altero luce dignior sit, quod pluribus et continuatis exemplis forte alias demonstrabitur. Ceterum utrumque Martyrologium, tum Richenouiense, tum Gellonense, annum ordiuntur a Natali Domini,  contra quam faciant plerique alii infra citandi, qui a Kalendis Ianuarii principium desumunt.

30. Bina alia Hieronymiana apographa habemus, que cum citato Gellonensi magis conueniunt, ut facta diligentiori collatione didici. Alterum Papebrochii manu in minori forma ex potiori parte descriptum, uocatur Martyrologium Augustanum sancti Udalrici postrema parte mutilum, nempe a uI Nouembris ad finem anni. Alterum integrum est, Labbei nostri donum, Belgico charactere in folio exaratum. Utrumque incipit a Kalendis Ianuarii. Ne tedio sim, solum rursus diem I Iulii in exemplum adducam. Sic habet Augustanum: Kal. Iunii. Rome, Gagi, Lucie, Isici. Al  Urion, Arileffi conf. Zeli, Seueriani. In monte Hor, depositio Aaron sacerdotis.  In Perside, Simonis Chananei et Iude Zelote. Aug. Leonti, Eparci episcopi. Fallor, si ulla maior inter Gellonensem, et hunc Augustanum conformitas reperiri possit, que aliis diebus passim et ubique elucet, uocula hinc inde intermista, corrupta, transposita, aut abbreuiata. Nec maior est in codice Labbeano discrepantia. Sic item Kalendas Iulii legit, turbato nonnichil scriptoris oscitantia nominum ordine: Rome, Zeli, Seueriani, Usicii, Arilese. In monte Or, depositio Anton sacerdotis. In Perside, Simonis, Iude Apl. Augustod. Leonti. In Eclisma, Eparcii episcopi. Gaie Unon, Lucie. Corrige luxata nomina, et tria ultima loco proprio, post Rome, repone, exsurget idem textus quem ex Gellonensi et Augustano iam dedimus, neglectis minutiis quas in  antiquis manuscriptis non sepissime recurrere adynaton esse norunt qui in iis perscrutandis uel tantillam operam posuere. Possent huiusmodi codices iis annumerari, quos Acherius cum Gellonensi contulit, lectiones ex iis uariantes subiiciens.

31. Iam dictos duos codices in nostra Hieronymianorum collectione precedit apographum aliud multo breuius, eleganti charactere Gallico in folio descriptum, cui has notas appositas lego: Martyrologium perantiquum, ab hinc saltem annis octingentis exaratum, descriptum ex uetustissimo abbatie Corbeiensis, mense Decembri MDCLXI. In fine autem adiecit Papebrochius: Dono adm. R. D. Luce Dacerii, ex ms. Corbeiensi antiquissimo, quod in bibliotheca  S. Germani de Pratis ipsi uidimus. Locum in Spicilegio merebatur tam antiquum monumentum, at forte credidit uir eruditissimus, a nobis ex antigrapho cum aliis olim edendum, quod tam ardentibus uotis clar. Castellanum desiderasse supra monuimus. In eo hic codex a proxime pregressis differt, quod Martyrologii ordinem inchet ab uIII Kal. Ianuarii, seu a Domini Saluatoris Natiuitate. Textus habet semper breuissimos, et plerumque unica annuntiatione, sepe unico sancto circumscriptos, sic tamen, ut appareat ex aliquo Hieronymiano codice omnia fuisse desumpta. Demus iterum diem in exemplum selectum, hic paulo longiori textu preditum: Kal. Iulii. Rome, Gaii pape, et natalis sanctorum Luceie uirginis, et Auceie regis. In Persida, passio sanctorum  apostolorum Simonis Cananei et Iude Zelonis, pro Zelotis. In sequentibus eadem est codicis ratio. Ceterum magna eius breuitas non impedit quominus quandoque propria Corbeiensium interserantur, ut patet ex u Kal. Aug. seu XXuIII Iulii, ubi ponitur: Corbeia monasterio, dedicatio basilice sancti Petri apostoli.

32. Sequuntur Casinensia duo apographa, manu Italica descripta, de quibus in Prologo ad Bedam meminit Papebrochius num. 3. Utinam distinctiorem aliquam explicationem aut ipse, aut Henschenius, qui ea transcribi curarunt, adiecissent. Primum altero breuius est, nec purum Hieronymianum dici potest, cum sanctos inserat aliunde acceptos. Breuitate cum aliis Hieronymianis contractis satis conuenit;  atque item quod sola sanctorum et palestrarum nomina consignet. In exemplo rem totam exhibeo. Sic habet: Kalend. Iulii. Octaua S. Ioannis Baptiste. Et natale sancti Domitiani abbatis. Prima annuntiatio ex aliquo Hieronymiano interpolato procedit, quale est illud Sangallense, ab Acherio subiunctum Gellonensi: altera manifeste Adoniana est, ut uide in nostra ad Usuardum illo die obseruatione. Ad Hieronymiana propius accedit Casinense alterum paulo maius, de quo recte Papebrochius citato proxime num. 3: »Fuerunt etiam ecclesie, inquit, quibus satis fuit nudus Hieronymiani Martyrologii contextus, ad pauciores sanctos contractus; et tale Martyrologium alterum Casini reperimus, uti etiam peruetustum, et huic simillimum Rome in ducis Altempsi  celeberrima bibliotheca.« Factam utriusque collationem indicant notate sedulo, uel minime uariationes manu ipsa Papebrochii. Quantum uero maius hoc Casinense alteri minori preferendum sit, ex solito exemplo licebit statuere: Kal. Iulii. Rome, Cagi pape. Et sanctorum Luceie uirginis et Acecle regis, cum aliis octo. Et in monte Hor, depositio Aaron, primi sacerdotis. uides ubique sphalmata scriptoria, librariorum imperitia commissa; textus autem pro uario amanuensium arbitrio, aut magis, aut minus extensos. Utrumque incipit a Kalendis Ianuarii.

33. Ex codice membranaceo Em. cardinalis Barberini in forma 4, signato num. 1852, educta sunt  apographa bina alia, sed incompleta, quorum alterum descripsit Papebrochius, secundum inchoauit, sed compleuit manus eadem, a qua sunt duo laudata Casinensia. Primum a Kalend. Ianuarii sumpto initio, deficit in II Nonas seu uI Maii. Uniforme non est, nam elogia hinc inde exhibet clausulis sibi propriis, ut, uerbi gratia, de Genouefa III Ian.: Cuius reliquiis honorem debitum impendimus, missales et orationes persoluimus. Ianuarii X, de Paulo eremita: Nam et apud nos ita habetur, et reliquie uenerantur. Ian. XuI, de Priscilla: Cuius gloriosum pro Christo agonem, cum patrociniis digne ueneramur, officiumque diurnum, ut SS. PP. sanxerunt, persoluimus. Rursus ibi de Furseo: Cuius uita plena uirtutibus refulget, et corpus uenerabile monasterium per Romana retinet.  Die sequenti XuII Ianuarii, de Sulpitio Bituricensi episcopo: Cuius uitam tenemus, et patrociniis fulcimur. Tales ego elogiorum formulas in nullis hactenus Martyrologiis reperire memini, ut satis pateat, compilatorem hunc proprio genio indulsisse. In reliquis tamen breuior est, magisque stylo Hieronymiano sese accommodat.

34. Barberinianum secundum longe maius et diffusius est, primis tamen duobus mensibus cum dimidio mutilum, cum primum diem integrum signet Idibus Martii: Illustre Martyrologium identidem appellauit Henschenius; quamuis singularem illam prerogatiuam non magno titulo ei debitam deprehendere potuerim, saltem quo preferatur duobus aliis mox secuturis, nempe codici Hyeronymiano uaticano, et  alteri codici S. Cyriaci, quo usus est cardinalis Baronius; non, inquam, uideo, cur his preferatur, nisi quia hinc inde liberius et prolixius, tum sanctos, tum elogia inserit, ut numero sequenti ex Prologo ad Bedam intelligemus. Certe hec duo posteriora precellunt, quod stylo Hieronymiano proximiora sint; in hoc autem cum Barberiniano concordant, quod et ipsa ex eodem Hieronymiano contracta fuerint, subinde uero aucta elogiis nonnullis ex Beda acceptis. Atque his tribus applicanda est, non infundata Papebrochii opinio, num. 2 sui ad Bedam prologi expressa, qua se persuasum fatetur, »in plerisque Romanis basilicis, abrogato Hieronymiani  Martyrologii usu, et illo, quod Aquileiensi episcopo a pontifice missum supra monuimus, fortassis  nonnisi in Laterano, aliisque paucis ecclesiis recepto, ita probatum aliis Bedam fuisse, ut eo conuenienter aucto, utendum plures sibi putauerint, usque dum Usuardus uisus est ecclesiasticis usibus accommodatior.« Nempe hec apographa ad Bedam retulere Henschenius et Papebrochius, quoniam elogia eius Hieronymianis annuntiationibus immista repererunt. Nec pretermittenda sunt que in rem nostram, nempe ad trium prefatorum codicum distinctionem, sequenti proxime numero 12 suggerit laudatus Papebrochius. Ita pergit.

35. »Sunt autem tria hec,« Hieronymiana apographa Bede elogiis farta, »primum ecclesie sancti Petri in uaticano, quod hactenus in archiuio ibidem  seruatum, indidem transcribi fecimus. Alterum monasterii S. Cyriaci in Thermis, quod unice commendauit adhibuitque Baronius in recensendo digerendoque Romano Martyrologio, quodque ex uallicellana, Patrum Oratorii bibliotheca acceptum, pridem ad nos misit, studiorum nostrorum estimator fautorque sincerissimus S. R. E. Cardinalis Petrus Aloysius Caraffa. Tertium ex eminentissimi Francisci cardidinalis Barberini instructissima a codicibus manuscriptis bibliotheca accepimus, acephalum illud quidem usque ad Idus Martias, et quantum ex translatione sancti Benedicti, Iu Idus Septembris inscripta, aliisque indiciis colligere licuit, ex aliquo Benedictino in Gallia monasterio Romam aduectum: sed optime fidei, neque ita temere mendoseque aut parce, ut  priora duo, sed fidelius, prolixiusque suppletum, partim ex Hieronymiano Martyrologio, partim ex propriis dieceseon Gallicanarum Fastis.« Ita Papebrochius in ordine ad Bedam, codicem hunc effert, in quo tamen aduertere potuit recentiora alia adiectitia esse, ut est Assumptio B. M. u., eiusdem uigilia, octaua, atque hinc inde alia, que nec Hieronymum nec Bedam sapiunt. Demus iam prefatorum trium codicum ex presignato die specimina.

36. Ut a postremo, Barberiniano illo, incipiam, sic legit: Kal. Iulias. Rome, natale sanctarum Lucie uirginis, et Ancene regine cum aliis XXI. Anisole monasterio, depositio sancti Carilephi presbyteri. In monte Or, depositio Aaron sacerdotis. In Mesopotamia, Zeli cum aliis sex. Orionis cum aliis IX, et aliorum  ducentorum septuaginta quatuor. Augustoduno, depositio Leontii episcopi, et sancti Quintiani. Satis patet indiculi huius corruptela, aliquorum nonnulla mutatio, necnon satis liberalis interpolatio, quibus caret, purius Hieronymianum referens codex uaticanus, dum sic laterculum suum format: Kal. Iulii. Rome, Gai pape. Sanctorum Luci uirginis et Accege regis, cum aliis octo. Et in monte Hor, depositio Aaron sacerdotis primi. Eiusdem plane tenoris imo nonnichil castigatior est codex S. Cyriaci, sic legens: Kal. Iulii. Rome, Gagi Pape, et sanctorum Luceie uirg. et Acceie regis, cum aliis octo. Et in monte Hor, depositio Aaron, sacerdoti primi. Non magna perspicacia opus, ut clare deprehendatur maior duorum postremorum codicum inter se et  cum Hieronymiano, quam cum Barberiniano uniformitas, quamuis ad Henschenii et Papebrochii intentum satis esset, quod postremum, Bede elogia fortasse purius referret.

37. Cum tribus superioribus Barberiniano, uaticano et S. Cyriaci, citato prologi num. 12, laudat Papebrochius »uetustissimum preclarumque regine Suecie manuscriptum, quod quanti fecerit uir eruditissimus Lucas Holstenius, declarant ipsius ad Romanum Martyrologium Animaduersa, hinc fere accepta, et post illius mortem typis uulgata. In hoc . . . . . etiam Bedam agnouimus,« inquit Papebrochius, »sed elogiis sepe contractioribus.« Quidquid sit de Bede elogiis, omnino fatendum est Martyrologium  hoc, quod olim fuit S. Columbe apud Senones; fatendum, inquam, inter illustriora Hieronymiani Martyrologii contracta apographa merito recenseri posse. Habe hic eius textum: Kal. Iulii. In Nicomedia, natale sancti Zoili. Rome, depositio Gagi pape. In monte Hor, depositio Aaron sacerdotis. Augustiduno depositio Leontii episcopi. Confer cum precedentibus, et per te statues nichil propius ad Hieronymiana accedere. Hoc dolemus, nonnisi mutilum repertum fuisse, utpote in quo desint omnia post uII Idus, seu septimo die Septembris. Nonnulla de hoc et de S. Cyriaci Martyrologio ualde confuse lectorem edocuit Castellanus, ad primum Bimestre, Ianuarium nempe et Februarium, Martyrologii sui, cum eruditissimis notis editi, pagg. 26, 27 et 28: de  quibus a me amice monitus, correctionem sinceram pollicitus est, prolixissimis litteris gratiarumque plenissimis, datis IX Ianuarii 1709. Cum uero hec omnia, proximo eius Bimestri, forte breui edendo, corrigenda sperem, iis sigillatim enumerandis hic supersedeo.

38. At non ita pretermittere licet nonnullas alias clarissimi uiri allucinationes, quibus codices aliquos Hieronymianorum classi perperam inserit. Has eo animo hic expono, quo ipse, humanissimas et cordatissimas gratias referens, easdem sibi exhibitas accepit. Itaque citate premonitionis ad primum suum Bimestre pag. 17. Hieronymianis breuioribus annumerat, 1o Marchianense in Flandria; 2o Letiense in Hannonia; 3o S. Lamberti et S. Laurentii Leodiensia;  4o S. Martini Tornacense; 5o S. Gudile Bruxellense; quorum nullum ad Hieronymianorum ordinem pertinet. Ut a postremo incipiam, est illud ab Hieronymianis tam remotum, quam sint Ado ipse et Usuardus, ut cap. 3 ex Usuardinorum serie manifeste constabit. Tornacense sancti Martini satis conuenit cum Letiensi, ut olim conseruauit Bollandus Prefationis generalis pag. XLIX, utrumque conferens cum mss. Antuerpiensi et Leodiensi S. Lamberti, ex quibus coniici potest, quantum ab Hieronymianis deflectant. Priora duo, nempe Letiense et Tornacense, ad Bedam relata sunt: Lambertinum Adonianis ferme ascriptum: Antuerpiense, quod nos infra maius uocabimus, ad Usuardina plane trahendum est. Laurentianum Leodiense abest ab Hieronymianis  longissime, est enim codex crassus et amplus, Adonem ipsum ferme superans. Quid demum uelit per Hieronymianum Marchianense, plane me latet; de fragmentis Usuardinis, ex eo cenobio acceptis, agemus suo loco, ubi etiam Centulensem codicem, Bede nomine falso pretitulatum, et a Bollando pag. XLuIII inter Bede Martyrologia computatum, uere sue classi restituemus. Sed codices alios Hieronymianos, aut eis saltem alicunde affines percurramus.

39. Apographum habemus ualde contractum, cui pars Breuiculi Apostolorum prefigitur, manu R. P. Alexandri Wiltheim, operis olim nostri studiosissimi, ex ms. Treuirensi S. Maximini descriptum, et ab eodem Patre Luxemburgo ad Bollandum transmissum,  in quo pre reliquis diebus, copiosus est I Iulii, ubi sic legit: Kal. Iulii. In monte Or, depositio Aaron. Passio sanctorum apostolorum Simonis Cananei et Iudas Zelotis. Remis ciuitate, depositio sancti Teuderici presbyteri. Hoc ultimum Rhemos plane redolet, et Rhemensem prouinciam late olim diffusam: et similia exempla, uel leui oculo, ibidem, locis non longe remotis, occurrere obseruo; ut Idibus Iunii: Remis ciuitate, super fluuio uetula, dedicat. Sce Genufefa uirg. Et XI Kal. Septembris: Remis ciuitate, nat. SS. Thimotei et Apolinaris. Iungo hic Martyrologium manu Italica transumptum ex tomo XXI bibliothece uallicellane PP. Oratorii Rome, de cuius etate nil licet statuere. Auctor stylum Hieronymianum breuitate sua sequitur, sed aliunde plures sanctos contulit,  ut sunt prophete ueteris Testamenti, quos ex Romano paruo, aut ex Adone, aut forte ex Usuardo desumpsit. Ex Gallia Romam aduectum censuit Papebrochius, opinor, quia in eo reperit: u Idus seu XI Iulii, translationem S. Benedicti, et XI Kal. Augusti, seu XXII Iulii: Monasterio Fontinella, depositio S. Guandresili [pro Wandregisili] confessoris. Adiiciamus hic in solitum specimen, primum sepe nominati mensis diem. Kal. Iulii. In monte Hor, depositio Aaron, sacerdotis primi. In territorio Lugdunensi, depositio Domitiani abbatis.

40. Post hoc sequitur Martyrologium, quod nostri uocant Treuerense sancti Martini, scriptum manu Belgica, immistis rubricis, que modo oculorum aciem ferme effugiunt. De hoc recte obseruauit Papebrochius,  ex uariis collectum esse, eiusque compilatorem pre oculis Bedam habuisse; nec inuenio cui melius quadrent uerba in prologo num. 14 relata: »Ita Bede quoque Martyrologio usus est pro Treuirensi Ecclesia, quisquis ille sanctorum Fastos, quorum habemus exemplar ms. composuit.« Facillime equidem credidero, plane ad usum Ecclesie alicuius aut Treuirensis aut etiam Belgice primitus concinnatum fuisse, cum in ipso principio Iu Ianuarii occurrat: Gandaui, Pharahildis uirginis. Ut ex uno mense uerosimillimam facias coniecturam; habes X Iulii. Amelberge uirginis. XIu, Marchelmi, consocii sancti Libuini. XuI, Minulphi et Gundulfi. XXII, In Blandinio, Wandregisili abbatis. Ut alios taceam, non multum remotos; est uII Iulii, Willibaldi. uIII, Kyliani.  XIII, Mildrade. XIu, Plechelmi. XXIII, Liborii in Paderborn. XXu, Clodesinde, etc. De cetero breuitatem Hieronymianam passim sectatur, eoque potissimum titulo ad eorum classem reductum est. Si qua elogia ex Beda aut aliunde intercurrant, ea paucis circumscripta sunt. Cum uallicellano conuenit in referendis prophetis ueteris Testamenti. Ex I Iulii, nullum satis certum indicium eruitur. Sic habent: Kal. Iulii. Rome, Gaii pape et martyris, et Lucie, Fidei, Karitatis uirginis, et Sophie, matris earum.

41. Nullum fere in tota nostra Hieronymianorun collectione characteristicis suis magis distinctum est quam illud quod uocamus Coloniense S. Marie ad Gradus, a P. Ioanne Gamansio, in Actis nostris percelebrt.,  ad Bollandum missum anno 1638 ex apographo P. Marci Cartusiani Coloniensis, qui propria manu hanc notationem apposuit: Martyrologium perquam antiquum, quod ad Gradus Marie Colonie reseruatur, incerto auctore, in quo plurima habentur, que in Usuardo desiderantur. Recte obseruat P. Marcus, sed addere potuit, plurima in hoc Martyrologio desiderari que apud Usuardum et alios leguntur. Annuntiationum norma plane est Hieronymiana, solis locorum et sanctorum nominibus expressis, nisi quod rarissime, aut de tormentis perpessis, aut de sepultura cursim fiat mentio. Sic loquitur: Kal. Iulii. Rome, nat. S. Gaii pape, et S. Carilefi presbyteri, et S. Monegundis uirginis. uienne, sancti Martini episcopi. Domitiani abb. Liquet sanctos aliquos Hieronymianis  superadditos. Nonnullos uero populares aut uicinos adiectos, collige ex Iu Iulii, ubi ponit: Woltharici episcopi, a titulo sancti aut beati abstinens. uII Iulii habetur: In Bongia, natale sancti Goaris confessoris. uIII, Kiliani, etc. XuIII, Translatio sancti Arnulfi Metensis. XXIII, Liborii episcopi. Apographum imperfectum est, deficiens IX Octobris, quo die Dioniysum cum sociis apud Parisios consignat. Martyrologii huius compilator Romanum paruum nec consuluisse, nec descripsisse ullo pacto uidetur.

42. Ultimum locum in nostro codice occupat apographum, manu Belgica scriptum, antiquissimi Ecclesie Romano-Gallice Martyrologii, quod supra laudatus Acherius cum maioribus nostris communicauit an. 1663. De hoc et proxime superiori Martyrologio  sic in prologo ad Bedam, num. 3, Papebrochius scriptum reliquit: »Quod idem  modice auctum, cum nobis ex antiquissimis membranis transcriptum communicaret Lucas Dacherius, Romano Gallicum intitulauerat: olim autem etiam Colonie in ecclesia sancte Marie ad Gradus legi solitum, probari potest, per illius ecgraphum, inde transmissum a Ioanne Gamansio nostro, ex alicuius Carthusiani schedis: nisi potius noua hec dici compilatio debeat, ex priori illo et alio posteriori.« Ita Papebrochius nondum satis examinata Martyrologiorum stirpe, progenie, natura et singulorum proprietatibus. Admitto cum uenerando magistro meo, utrumque illud Martyrologium et S. Marie ad Gradus, et Romano-Gallicum meras  compilationes esse; at falli mihi uidetur, dum ipsa cum Romano paruo componit, aut hec ex illo conflata existimat. Habet profecto Romanum paruum characteres suos proprios, quibus et a proxime citato et ab hoc Acheriano planissime discernatur.

43. Unum est in quo tenuem aliquam similitudinem inter Romano-Gallicum et Romanum paruum aduertas quod in illo etiam inueniantur prophete ueteris Testamenti, nempe ex Adone uel Usuardo, cum reliquis plerumque accepti. At quam procul in ceteris distet, inde collige, quod Acherianum diebus ferme singulis auctius sit. Rursus, Romani parui phrasis, quandoque uberior; Romano-Gallici semper ad Hieronymianorum normam contracta. En exemplum in  1 Iulii. Romanum paruum eo die, unico articulo textum concludit: In monte Hor, Aaron sacerdotis primi in Lege. Confer modo Romano-Gallicum: Kal. Iulii. Rome, in monte Hor, depositio Aaron sacerdotis primi. Item sancte Monegundis uirginis. Lugduni, Domitiani abbatis. Supplendum uidetur post Rome, Gaii pape. Que hic, obsecro, inter utrumque affinitas? In hoc multiplex, in altero est annuntiatio unica. Si, quid sentiam, aperire liceat non multum uerebor asserere, tum hoc Romano-Gallicum, tum superius S. Marie ad Gradus, Adonis uel Usuardi ex magna parte compendia esse, pro uario compilatorum breuitati studentium gustu concinnata. Proinde rogatos hic uelim Romani parui impugnatores, quos sequenti capite conueniam, ut qui tam confidenter  ex insigni illo et uetustissimo Martyrologio Adonis Kalendarium faciunt, hisce aut similibus potius occupentur, ad que compendiorum aut extractorum Adonianorum characteristicas conuenientius transferri posse existimamus.

44. His omnibus, saltem pro aliqua parte, annumerari etiam possent codices alii, quibus in edendo Beda usi sunt Henschenius et Papebrochius: ex quorum recensione obseruo, ad Hieronymianorum stylum satis accedere Martyrologium Aquisgranense, ad usum illius Ecclesie collectum, quemadmodum supra de Treuirensi sancti Martini diximus. Profero rursus diem primum Iulii: Rome, depositio Gai episcopi, et sanctarum uirginum Fidei, Spei et Charitatis. Noua hinc inde inseruntur, ut Iu Iulii: Natiuitas  sancti Hodelrici episcopi et confessoris. Idem forte est quem Coloniense supra uocauit Woltharici. uII Iulii est Willebaldi. uIII, Kiliani et sociorum. XIII, Henrici imperatoris. Xu, Gondulfi et Monulfi. XuI, Dedicatio S. Marie Aquisgrani. XXuII, Translatio sancti Caroli. Et huiusmodi alia, que pretereo. Demum annumerari etiam poterit alter codex basilice sancti Petri Rome, inter Bede apographa itidem repositus, quamuis uideatur arbitrarie collectus et contractus, ut patebit ex I die Iulii, quo textum sic format: In monte Hor, depositio Aaron sacerdotis primi. In territorio Lugdunensi, depositio Domiciani abbatis. Et sancti Quinciani martyris. Idem forte dici poterit de reliquis codicibus inter Bede Auctaria citatis. Sed de omnibus his manuscriptis  nostris ad Hieronymiana, seu integre, seu ex parte spectantibus satis dictum sit, eo solo intuitu, ut qui sanctorum Actis et commentariis nostris legendis delectantur, facilius perspiciant que et qualia sint Martyrologia ex quibus sanctorum ipsorum nomina extracta fuerint.



ARTICULUS II. De Bede et Flori Martyrologiis noue coniecture.

45. De his Martyrologis, seu eorum duobus, seu potius uno utriusque Martyrologio, eatenus hic agendum est quatenus Beda cum Adone atque adeo cum Usuardo, non minima generis coniunctione connectitur; ut pateat ordo, series et quodammodo genealogia,  quam supra dicebamus ex Hieronymianis, Beda et Romano paruo, ad alios magis uel minus propinque descendere. Premittenda sunt Bede ipsius uerba in fine Epitomes, quibus testatur se scripsisse Martyrologium de nataliciis sanctorum diebus, in quo omnes, quos inuenire potuit, non solum qua die, uerum etiam quo genere certaminis, uel sub quo iudice mundum uicerint, diligenter adnotare studuit. Hoc Bede Martyrologium prefatio Bollandi et prologus Papebrochii ita depinxere, ita de Floro ab utroque disputatum, ita post ipsos alii uaria ad ipsos spectantia expediuere, ut in eadem hac tela retexenda operam perdere uideri possem, nisi assidua et horum et aliorum Martyrologiorum collatione, nonnulla occurrissent, que ipso assentiente et probante uiuo adhuc magistro  meo Papebrochio, eruditorum iudicia non defugiant. Bede etas hodie receptissima est; lucem sortitus anno 672 ad usque annum 735 uitam protraxit. Flori item characteres adeo uerosimiliter stabilitos existimo, ut nichil magnopere dubii uideam quin floruerit Lugduni, et Martyrologium suum, magis nominatum quam notum, scripserit circa annum 830.

46. Non erit abs re lectorem eruditum, tametsi forte iam probe instructum, hic denuo premonere, Martyrologium, prefixo Bede nomine a Christophoro Plantino uulgatum anno 1564, nullo pacto a Beda, sed a nescio quo, ex Adone aliisque compilatum fuisse, tam esse euidens, quam quod euidentissimum, atque hoc tempore indubitatum, cum iam  passim non alio nomine ueniat, quam Bede spurii ant supposititii. Ego, uitande odiose uocis gratia, Plantinianum Bedam simplicius appellare malui. Illustrior est et ab orbe uniuerso, presertim a litteratis, cum plausu accepta, recentior et longe accuratior editio altera, anno 1668 ante tomum II Martii ab Hensehenio et Papebrochio procurata, qua genuinum Bede textum ab Flori auctariis diligentissime expurgatum atque distinctum, se tradidisse non dubitarunt. Fuitque id adeo ab annis iam ferme quinquaginta tam incunctanter, tam uniuersaliter ab omnibus admissum, ut qui solide contradicere aut uellet, aut posset, hactenus, quod sciam, nemo repertus sit. Solam sanctorum omnium festiuitatem, ut additiam expungendam aliqui censuere.

 47. Non potui non magistrorum meorum consummate in his rebus experientie et doctissimorum aliorum uirorum suffragiis meum adiicere, atque adeo in tota hac Usuardi recensione, ita Bedam et Florum appellare, quemadmodum ab ipsis editi, diuisi et discreti sunt. Nihilominus iam in terendis Martyrologiis satis diu uersatus, symbolam et ego aliquam huc affero, que licet Papebrochiani operis fundamenta quadamtenus suffodiat, ut est ueritatis amator candidissimus, uoluit ipse, argumenta proponerem, que ad rem, necdum plane elucidatam, ulterius discutiendam explanandamque conferrent. Ad Florum spectat tota disquisitio, cuius Martyrologium quantumcunque et qualecunque, uere negotium  in tenebris mihi semper uisum est, et quanquam maiorum placitis, auctoritate ductus acquiescerem, ex quo illustrandorum Actorum suscepi prouinciam, nunquam induci potui ut uerum ipsum et genuinum Flori opus ab Henschenio repertum, a Papebrochio uulgatum certo crederem.

48. Bine sunt circa Flori Martyrologium capitales difficultates, quas nec Papebrochius, nec quisquam alius, aut satis hactenus uidit, aut, sicut oportebat, dissoluit, quasque nos hic ad duas questiones reducimus. Prima: Quenam ea demum aut sint aut uere dici possint, quibus Martyrologium in labore Domini Bede compositum, Flori studio, ut loquitur Ado, accreuerit, queque sanctus ille uiennensis episcopus, in Martyrologio adornando, se habuisse  profitetur. Quod est querere, quid sint latiora illa et toties decantata latiora Flori ad Bedam uestigia. Altera: Quid sit eiusdem Flori liber secundus, quo, preter latiora uestigia, se usum esse tam diserte asserit Usuardus. Hanc postremam alicubi, si recte memini, attigit Castellanus, feliciter diuinans, secundum Flori librum, nichil aliud esse posse, quam ipsum purum putum Adonis Martyrologium, ut prefationis huius tertio capite copiosius demonstrare conabimur; unde corrigendum erit inueteratum preiudicium, toties a Maioribus nostris, toties ab aliis post ipsos inculcatum, necdum scilicet reperta esse secunda Flori auctaria, uel alio nomine, secundum Flori ad Bedam librum, seu additamentum. Huc igitur proprie et unice spectat sola prior difficultas,  de primo eoque uero opere quod Flori studio in Bede labore accreuisse nouimus.

49. Sed erit qui eam a Papebrochio abunde dissolutam continuo existimet, distinctis illis Flori elogiis, que a Bede textibus tam accurate remota et seiuncta sunt. Iterum sincere repeto, me Maiorum opus uehementer suspicere, ac sepe admiratum esse tam fortunatum eorum inuentum, dum, ut supra dicebam, ex tam uariis codicibus, tum Bedam ipsum tanquam genuinum, tum Flori additiones tam solerter a Bede uerbis, et stylo discreuerint. uerum perstat molestia mihi suborta ex perpetua collatione Bede, ab Henschenio et Papebrochio editi, cum Rabano, Adone ac Usuardo. In hoc situs est cardo rei, quod Ado in prefatione sua affirmet, eo  se Bede Martyrologio usum, quod Flori uenerabilis studio in labore domni Bede accreuerat, unde certissime dicendum est, Adonem ipsius Flori, quem de facie nouisse potuit, completum et integrum opus habuisse, quod ex Romano paruo et aliunde supplere aggrediebatur, adeo ut non solum primum illud et ualde imperfectum Bede Martyrologium habuerit, sed simul omnia, que tum a Floro, tum a Beda composita, in unum quodammodo corpus coaluerant, quorum proinde Sanctos uerba et elogia in nouum suum Martyrologium indistincte retulerit, aut saltem referre potuerit.

50. Clarissima in rem nostram sunt ipsiusmet Adonis uerba, quibus in prefatione testatur, se imperio  ac iussione sanctorum uirorum Martyrologium compilasse, ut supplerentur dies, qui absque nominibus martyrum in Martyrologio  tantum notati erant. Cecus sit oportet qui hic non uideat sic Bede Martyrologium ab Adone depingi, ut in eo simul coniuncta simul conserta fuerint quecunque Flori studio in Martyrologio Bede aucta et amplificata fuerant. Iam uero nichil est manifestius quam quod Ado Bede uestigia constantissime premat, eius sanctos passim asciscat, elogia ferme omnia, quoad rei substantiam, nonnunquam uerbatim describat, idque tam clare, tam expresse, ut Bedam in Adone perspicue agnoscas. Si ergo uiennensis episcopus illum Bede laborem pre oculis habuit, qui studio Flori accreuerat,  euidenter consequitur elogia etiam illa descripsisse, que studio Flori, labori Bede adiecta fuerant. Atqui tamen toto illo Adonis, quantumuis diffuso, Martyrologio nullum prorsus elogium reperitur ex iis, que in editione nostra Floro ascribuntur: hinc igitur concludi potest Florum a maioribus nostris uulgatum, non esse genuinum Florum, non esse, inquam, opus illud quod studio Flori in labore Bede accreuerat, adeoque aut nichil scripsisse Florum, aut si quid scripsit, alibi inuestigandum.

51. Argumentum non minus urgens desumitur ex Martyrologio Usuardi, quod ex Adone quidem contractum scimus, sed ita ut uariis locis nonnulla elogia ex Beda descripserit, unde pateat Bede Martyrologium  habuisse, non ut primum a Beda compositum, sed ut a Floro auctum fuerat, cuius rei luculentissimum testimonium prebet Usuardus ipse, sic in prefatione sua disserens de uetustioribus Martyrologiis que ad suum concinnandum uiam premonstrauerant: »uenerabilium Hieronymi scilicet ac Bede presbyterorum piis, quamuis succinctis, super hoc prouocabar descriptis. Quorum prior breuitati studens, alter uero quamplures Kalendarum dies intactos relinquens, multa inueniuntur huius operis preteriisse necessaria: quos tamen secutus, censui et Flori memorabilis uiri latiora iam in eo ipso negotio sequi uestigia, presertim in secundo eiusdem libro.« De hoc secundo libro dixi in hac prefatione agendum capite tertio. Ad presens  argumentum satis est ex hoc loco luce meridiana clarius patescere, Flori memorabilis uiri latiora iam in eo ipso negotio uestigia, seu domni Bede laborem, qui studio Flori accreuerat, uerbo, ipsissimum Bede Martyrologium, a Floro in latiorem formam deductum, certissime secutum esse Usuardum.

52. Age uero, totum Usuardi Martyrologium, a capite ad calcem euolue et excute, uiceris si uel unicum elogium repereris ex iis omnibus que in editione Papebrochiana Floro tribuuntur, aut saltem uere illi quomodocunque tribui possunt. Scio equidem unum aut alterum non absimile esse, sed illud probauimus a Flori istius artifice ex Usuardo descriptum, ac ipsius Usuardi stylo uerbisque conceptum  esse. En nodum, cui soluendo uiam hactenus rectam et securam non reperi, nisi elogia omnia a maioribus nostris Floro ascripta, ei omnino abiudicentur. Rursus, ut certum suppono, Rabanum, perpetuum Bede descriptorem, tali Martyrologii Bede exemplari usum, quod et ipsum per Flori manus transierit; atqui nec toto illo Rabaniani Martyrologii decursu, talis Florus usquam occurrit, qualem Henschenius et Papebrochius edidere; est igitur aut nullus Florus, aut aliunde eruenda sunt ea quibus Bede opus amplificauit. Hanc difficultatem a nullo hactenus obseruatam memini, nequidem a Bollando aut Henschenio, sedulis Martyrologiorum euolutoribus, nec a Papebrochio, precipuo Bedane editionis concinnatore. Nodum  scrutando et ruminando pridem deprehenderam, sed cuneus deerat, per auia et deuia diu multumque quesimus: an repertus sit, ex sequentibus poterit coniectari.

53. Ex citatis supra Bede uerbis, a Bollando, Papebrochio et aliis passim referri solitis, indubitatum est, Martyrologium aliquod a uenerabili et sancto scriptore compositum, nec minus certum, ualde incompletum fuisse: certum preterea, a nullo hactenus primigenia phrasi, de qua omnino constet, editum fuisse. Nostra editio ad ueritatem proxime quidem accedit, sed cum festum Sanctorum Omnium annuntiet, pro uniuersali Ecclesia tempore Bede necdum institum, ex unico eo indicio, ut cetera taceam, colligimus, purum plane et integrum dici non posse.  Iam uero, aliunde ex Adone patentissime docemur, ipsissimum Bede Martyrologium Flori studio accreuisse, nusquam autem traditum est, peculiare opus  a Floro fuisse compositum, quod Bede superaddiderit, uel singulari modo, stylo et ordine ab eo seiunxerit, aut discreuerit. Subiit itaque cogitare, non infundatam coniecturam fore, si quis opinaretur, totum Bede Martyrologium, uel potius Martyrologii eius elementa ita in Flori opus transfusa, ita utriusque conamina in unum idemque opus conflata, ut frustra laborauerint Henschenius et Papebrochius, quo Flori stylum a phrasi Bede, quo Flori, inquam, auctaria a propriis Bede textibus segregarent.

54. Mihi certe longe probabilius, imo plus quam  uerisimile est, Florum ita locutionem suam Bede sermoni attemperasse, ut nulla satis aut industria aut solertia distingui possint. Quod qui acciderit hac una ratione tibi facillime persuaseris. Qui Bede Martyrologium norunt, utique ignorare prorsus nequeunt, aut modo simplicissimo sanctos illic commemorari, aut longiuscula quandoque eorumdem sanctorum elogia referri. Quid Floro fuit facilius, quam huiusmodi rationem scribendi imitari? Beda in Anglia ex Actis uel passionibus martyrum partem hinc inde aliquam decerpserat, quam nos breuem panegyrim, elogium, laudationem, aut encomium appellare consueuimus. Eamdem methodum secutus in Gallia Florus, ut erat antiquis monumentis, teste  Wandalberto, satis instructus, alias passiones, alia Acta consuluit, alios proinde sanctos reperit, quos et ipse paribus omnino elogiis exornaret; seruatis idem prefatarum passionum ueris, uel dubiis narrationibus, earumque compendiis adoptatis. Ut paucis rem totam complectar, sic Bede laborem et Flori studium inter se coaluisse existimo, ut nec modo, nec ordine, nec stylo unius commemorationes ab alterius commemorationibus, uel ab ipso Adone dignosci aut disiungi potuerint, unicunque proinde nuncupauerit Bede Martyrologium, quod Flori studio accreuerat.

55. Hoc pede recte fixo, alia uia sternenda fuit ad indagandum quantum opere Beda, quantum Florus in colligendo Martyrologio posuerint: cumque  aliunde notissimum scirem Bede nomine inscriptum esse Martyrologium aliquod metricum, seu carmine hexametro conscriptum, non Wandalbertinum illud, ut aliqui falso sibi induxerunt in animum, quod totius anni Kalendas decurrit: sed longe breuius, multos etiam Kalendarum dies intactos relinquens; putaui ex ipsius cum prosaico a nobis edito collatione, forte aliquid luminis accessurum, unde non inuerosimiliter, Bede sanctorum compilatio a Flori accretionibus commode diuidi et separari posset. Atque eccum, metricum illud opportune mihi suppeditauit Acherii Spicilegium tomo X, a pag. 120, quo in prefatione pag. 14, editor indicat, exscriptum esse a Mabilione »ex cenobii sancti Remigii Rhemensis  apographo, exarato manu Bertigarii monachi, Ebbone archiepiscopo, preferreque Bede nomen, ac titulum, uti nos, inquit, in textu exhibemus.« Pergit pluribus ostendere nichil esse, quominus Bede uere ascribatur metricum hoc Martyrologium, tametsi in citato supra testimonio de solo prosaico sermonem instituere uideatur, neque in indice operum suorum metricum istud Martyrologium recenseat. Id enim mirum uideri non debet, cum ex ipso opere constet sub finem uite compositum fuisse, utpote cum in eo, mense Aprili, etiam Walfridus iunior commemoretur, cui, anno 722 uita functo, tribus solum annis Beda superuixerit. Hec ferme Acherii sententia: que si uera est, ac uere Beda postremis uite annis Martyrologium suum qualecunque ex soluta  oratione ad ligatam transtulerit, ac forte sanctis recentioribus modice auxerit, inueni ubi pedem alterum figam, et nisi uehementer fallor, ea, qua in hisce fieri potest uerosimilitudine, laborem Flori a primis Bede lineamentis distinguere ualeam. Iam nunc fortasse mentem meam perceperis.

56. Ea est, ut composito inter se utroque Bede Martyrologio, prosaico nempe, ut ab Henschenio et Papebrochio editum est, cum metrico Acheriano, illos omnes sanctos et sanctorum elogia Bede tribuam, quorum in metrico ipse meminerit; cetera omnia Floro relinquam. Ut exemplo res pateat, primum mensem accipio, qui mihi Bedam nostrum aperienti occurrit, nempe Augustum, et cum eodem  confero uersus ex metrico eiusdem mensis, qui ita apud Acherium representatur:

Machabei Augusti coronantur mensis in ortu:
Sanctumque et Xystum octauis tenet Idibus almum.
Bis binis uictor superat Laurentius hostes.
Sancta Dei Genitrix senas ter constat adire
Angelicos uecta inter cetus uirgo Kalendas.
Inde Thimotheus undecimam tenet ordine digno
Atque simul martyr sortitur Symphorianus.
Octonas sanctus sortitur Bartholomeus.
Bis binis passus colitur Baptista Ioannes.
Hic sanctos octo numeras, quos in nostra hypothesi uere a Beda signatos dicendum erit. Sunt autem in Beda nostro notati eo mense sancti, seu potius annuntiationes octo et uiginti; erit ergo necesse hinc consequi, ut commemorationes circiter uiginti, mense Augusto, Bede a Floro superadditas fuisse  fateamur.

57. In alia hic uersamur hypothesi, uidelicet uere ad Bede Martyrologium, quod Flori studio accreuit, pertinere omnia que Henschenius et Papebrochius tanquam ad genuinos Bede textus spectantia retulerunt. Alia prorsus eaque scrupulosior questio moueretur, utrum Bede et Flori opus subinde interpolatum aut decurtatum non fuerit? uerum hoc ad argumentum quod hic tractamus peregrina sunt. Aut purum, aut puro proximum esse nostrum Bede Martyrologium, idemque prorsus, quo se usum fatetur Ado, preter prologi Papebrochiani rationes, satis manifeste probat Ado ipse, dum totum illud Martyrologium in suum transtulit. Totum dico a potissima et precipua parte; nam si quis Bedam nostrum cum  Rabano et Adone conferat, nonnulla hinc inde recurrent quibus ad exactiorem formam Beda noster redigi facile queat. At enim non uideo tam scrupulose excutiendum Bedam, licet fortasse minutiis nonnullis auctum, dum tam confidenter Hieronymiana dicimus, que ad Hieronymum nullatenus spectare posse, apud omnes in confesso est.

58. Frustra etiam oppones futurum eo pacto ut potior pars celeberrimi Martyrologii, a Maioribus nostris cum tanta laude Bede uindicati, mensibussingulis Bede abiudicetur. Etenim cum hactenus non minus fere dubium fuerit quid ex Bede Martyrologio Bede proprium sit quam ex Hieronymianis Hieronymi, seu illius qui primo Hieronymianum Martyrologium designauit, non exiguum certe opere pretium  fecero, si purum ipsum Bede opus, quantulumcunque demum, auctori suo non infundatis argumentis restituam, ceteris Floro aut aliis interpolatoribus derelictis. Equidem post longam et diligentissimam operam, quanta potui cura et studio adhibitam, nichil huc usque reperi quod ad omnimodam uerosimilitudinem proprius accedat. Atque has nostras rationes, seu mauis coniecturas, eruditorum censuris et iudiciis tantisper proponere non formidamus, si forte clarioris lucis aliquid aliunde affulgeat, quo tandem tutius, securius et certius, ipsius Bede purus et genuinus fons ab influentibus et ascititiis riuulis expurgetur.

59. Interim uero monendus hic iterum lector me  tota ferme Usuardini Martyrologii recensione sic semper Bedam et Florum citasse prout ab Henschenio et Papebrochio distinctis typis uulgati sunt, quemadmodum Hieronymiana apographa, seu codices Hieronymianos appello, quos Florentinius et Acherius edidere, aut apud nos manuscripti exstant, tametsi alii aliis auctiores sint, uel magis aut minus interpolati. Si queras cui ascribenda sint elogia in nostra editione Floro attributa, sincere fatebor id me prorsus ignorare. Ceterum, cum hic in coniecturali scientia uersemur, quid uetat probabilissime asserere singulos codicum, ex quibus accepta sunt, compilatores Bedam et Florum imitatos, pro suo quemque ingenio addidisse, que ex passionalibus aut aliunde decerpta textibus suis apte conuenire censebant.  Id certe admittendum in codicibus Usuardinis, in quos tanta interpolatorum libertas grassata est, ut auctaria et additamenta si omnia coniungantur, singulis prope diebus, textum ipsum Usuardinum duplo, triplo, sepe quadruplo, imo quintuplo et amplius exsuperent. Hec de Beda et Floro. Nunc ad tres alios antiquos, seu classicos martyrologos properemus.



ARTICULUS III. De tribus aliis Martyrologiis Usuardi cognatis.



§ I.---De Wandalberti metrico.

Hieronymiana, Bedam et Florum, inter Gallos Martyrologos, etate proximus sequitur Wandalbertus, monachus Prumiensis in diecesi Treuirensi, qui Martyrologium suum, ut ostendit Bollandus pag. LII, scripsit  anno 842, male ab operum Bede editoribus tomo I insertum, sub titulo Ephemeridum Bede, cum metricum huius Martyrologium, de quo articulo precedenti egimus, breuissimum sit, certe Bede ascribi nefas sit, nisi quamplures Kalendarum dies intactos relinquat, ubi interim nostrum hoc Wandalbertinum, per totum anni circulum, unum saltem sanctum refert diebus singulis. Sed de uero auctore nemo iam est qui dubitet; tu uide apud Bollandum prefationem ipsius Wandalberti, ex qua ad rem nostram faciunt sequentia uerba: »In quo opere, quia solemnium dierum certissima comprehensio non leuiter nec facile pro librorum uarietate obstabat, ope et subsidio precipue usus sum sancti et nominatissimi  Flori, Lugdunensis ecclesie subdiaconi, qui ut nostro tempore, reuera singulari studio et assiduitate, in Diuine Scripture scientia pollere, ita librorum authenticorum, non mediocri copia et ueritate cognoscitur abundare. Ab hoc ego, sumptis ueteribus emendatisque codicibus, Martyrologium librum a Kalendis Ianuarii usque ad finem anni, per dierum singulorum occurrentes festiuitates metro edidi.« Oratorie hic loqui uidetur Wandalbertus; nam si rem ipsam diligentius inspiciamus, quecunque ipse ex libris illis authenticis, ueteribus et emendatis codicibus scitur desumpsisse, ad unam Kalendariorum, Hieronymi, Bede et Flori Martyrologiorum, et forte passionalium aliquot supellectilem facillime contrahentur.  Nec uero, etiam ope et subsidio Flori Lugdunensis, tam certa ipsi fuit solemnium dierum comprehensio, ut non sepe, contra apertissimam antiquiorum Martyrologorum sententiam, pro suo arbitrio dies aliquot transposuerit.

61. Que hic Bollandi prefationi, aliorumque de Wandalberto narrationibus superaddimus; eo spectant maxime ut specimina exhibeamus, ex quibus appareat multa pro suo libitu Wandalbertum digessisse. Querant alii quinam ii fuerint libri authentici, ac ueteres emendati codices, unde Sanctos suos metris illigandos Wandalbertus acceperit; ego certe dubito an hec omnia non magis ornate, quam uere predicentur. Bedam, ut a sancto et nominatissimo Floro auctus fuerat, pre oculis habuisse ultro concedimus,  tametsi in eo scrupulosior fuisse non appareat. Ex codicibus Hieronymianis sanctos aliquot decerpsisse, eque certum est; at preterea alios, aliunde accersitos, pro suamet auctoritate eis adiecisse, luculenter demonstrari potest. En pauca de multis exempla. Sic habet:


XuII Febr.

Bissenumque diem Martialis sanctus honorat.

XXI

uictorine, tuo nonus de nomine fulget.

XXu

Quinta dies Crescenti augetur laude beati.

II Mart.

Senis mox Nonis Heraclus Pau usque coluntur.

XX April.

Festaque Synesii celebrantur martyris almi,
Pontificis tumulo, doctrina et morte beati.

XIII Iul.

Tertius Aegyptum presentat Serapioni,
Attalus et martyr celesti flore nitescit.
Et ternam denam Philibertus sanctus adornat.

XXIu

Mox nonam . . . . Aquila et Niceta sacrarunt.

XXuIII

Quatuor habet uersus de consecratione altaris a S. Stephano papa, aliisque eo spectantibus de quibus alibi nichil.

uI Aug.

Idibus octauis, mortem passura crucemque
 Christi sancta caro, etheream dedit ante figuram.

XXIII

Lucius et Ptolomeus denam uirtute coronant.

XXuIII

Hac quoque Pelagium fuso pro sanguine clarum.

I Sept.

Hac et uenere rutilant solemnia sancte.

XI

Has simul et Felix felici morte dicauit.
Martyrio Regule sancto pariterque beate.

XI Nou.

. . . . . uotis festoque uocatur eodem,
Exsilium, flagella, minas, tormenta necemque
Pro Christo perpessa simul Domicilla triumphat.
Plures huiusmodi sancti in Wandalberto recurrunt, quos apud alios Martyrologos, saltem sic positos frustra quesieris. Quemadmodum autem libere sanctos multos signauit aliis incognitos, sic non minori libertate, aut Kalendarum dies transposuit, aut aliqua inseruit, que apud antiquiores martyrologos non repererat. Lubet iterum exemplis pauculis rem elucidare. Sic habet XXI  Aprilis.

Undecima Gaius pariter Simeonque coluntur.
Non potest esse alius hic Caius quam papa, qui ad diem sequentem pertinet. A proprio die remotior est, quum ex Ianuario sic canit XuI Maii:

Septima Timotheus cum dena nomine lucet,
ueridica Paulus docuit quem uoce beatus.
Sic uI Iunii illum posuit, qui ad uII spectat:

Octauas Idus Ceratus episcopus ornat,
Urbem qui fulsit Gratiano a principe dictam.
Rursus XX Iunii uitalem collocat, quasi hic post filios Geruasium et Protasium die sequenti passus sit, de quo alii agunt XXuIII Aprilis. En eius uersiculum:

 uitalisque pater natos sequitur duodeno
Prima Iulii loquitur de Ephrem, qui ab aliis refertur I Februarii; sed in hoc Bedam aut Florum secutus est. At XIu Septembris solus ipse de Eparcho agit, alii I Iulii.

Presulis hic etiam meritum celebratur Eparci.
Alii Martyrologi Martinum papam non agnoscunt XuI Septembris. Sic ipse:

Hinc sexto deno Martinus papa beatur.
Ad XXIu Octobris anticipat festiuitatem quadraginta sex militum, ab aliis die sequenti diserte signatorum.

Nono quadrageni effulgent sexque triumpho
Rome militie et sancto certamine clari.
 Iam uero preter Sanctorum nomina, alia etiam inserta esse, quorum ipse inter martyrologos primus sit auctor, liquet ex uIII Iunii, ubi Medardi et Gildardi famosum synchronismum adoptare uidetur.

Progenies meritumque pium, quos iungit et ara.
Gildardus senas, pariterque Medardus honorant.

uide etiam IX, XXI Octobris ac pluribus aliis diebus in nostris ad Usuardum Obseruationibus proprio loco indicatis, ex quibus omnibus colligas satis libero calamo Wandalbertum uersus suos adornasse, nisi suspicemur interpolatores subinde accessisse, quos mirum esset magis ab hoc Martyrologio, quam ab omnibus aliis manum abstinuisse. Utcunque factum sit, hec eo notauimus, ut  pateat metricum Martyrologium Hieronymi quidem et Bede, a Floro aucti, progeniem esse, non ita tamen ut eorum placitis se astringendum putauerit, auctor ipse per se et noui Martyrologii conditor. uulgo notum est Adonem in cenobio Prumiensi uerosimiliter cum ipso Wandalberto aliquandiu commoratum; attamen certum putamus metricum Martyrologium aut non nouisse, aut certe eo usum non fuisse. Dubitaui aliquando, nec in meis ad Usuardum Obseruationibus satis certo determinare ausus sum, utrum in Usuardi cognitionem non uenerit; neque uero hactenus id mihi certo exploratum ausim asserere. Partem affirmatiuam suadebant Sancti iidem, pluribus diebus in utroque recurrentes; at mox reponi poterat id mirum  non esse, cum utrique iidem fontes, aut saltem similes patuerint. Magis urgebat, dum Sanctos reperirem apud nullum martyrologum Usuardo antiquiorem, preterquam apud solum Wandalbertum signatos, quod plane accidit XIu Martii, ubi hic uersiculus:

Euphrosius pridie Petro cum martyre fulget.

62. Hoc certe impellere uidebatur ut saltem notitiam aliquam inter eos martyrologos fuisse admitterem. Rursus, dum ex aliqua Hieronymianorum classe unus aut alter Sanctus, iidemque prorsus et ab Usuardo positi, et a Wandalberto uersibus innexi inueniebantur, satis probabile uideri poterat Usuardum non Hieronymianorum fontem,  sed Wandalberti riuulum consuluisse; idque patebat clarius die secunda Decembris in uero et Securo, a sociis aliis octodecim aut nouemdecim auulsis:

uero et Securo quartis litat Africa Nonis.
uerum his omnibus preponderauit Usuardi silentium, qui, duces suos aperte enumerans, Wandalberti nomen reticuit. Ad hec, in allato exemplo ueri et Securi, ambos Usuardus fratres appellat, quod utique ad Wandalbertum non reperit. Petrum et Euphrosium aliunde Usuardo innotuisse necesse est. Ut uero certius intelligas, inter Usuardi protoparentes locum Wandalberto tribuendum non esse, faciet dies Iu Decembris, quo Usuardus nullos apud Adonem sanctos illic signandos reperiens, non ad  Wandalbertum, qui de uictoria agit et Heracleo, sed ad Rufinum confugit, ex quo binas suas annuntiationes conflauit. Idem conuincitur ex XIX Decembris, ubi Wandalbertus:

Quartum cum deno Zozimus Dariusque coronant;
in Usuardo autem solum legitur: Ciuitate Nicea, sancti Darii martyris; nulla prorsus eo die Zozimi facta mentione. Tota igitur Wandalbertum inter et Usuardum cognatio in hoc consistit potissimum, quod uterque de Hieronymianis, Beda et Floro participent.

63. Posset et hic a curiosis inquiriri utrum Wandalbertus inter progenitores suos numerare non debeat auctorem Romani parui? Dubitandi ratio est,  quod Obseruationes nostre nonnunquam doceant eosdem sanctos a Wandalberto celebrari, quos solum Romanum paruum inter antiquiores notasse comperitur. Exemplo sint Maii Xu, quo

Pontifices septem Hesperiam simul Idibus ornant.
et uII Iunii:

Paulus septenas, presul tuus, alta Bizanti:
et similia plura, ex quibus confici posse uideatur Wandalbertum non ignorasse Martyrologium illud, quod Romanum paruum uocamus. Hic ego me herere, et in Obseruationibus non semel hesisse confiteor. Nihil quidem piaculi uideo, si ultro concedamus Romanum paruum Wandalberto preluxisse, quidquid Ado gloriari uideatur se omnium primum absconditum prius in Italia thesaurum effodisse,  quem in Galliam deportaret. Ceterum, cum, teste Usuardo, diuersa sanctorum Patrum Martyrologia exstiterint, facile contingere potuit ut ex antiquiori aliquo, auctor Romani parui Rome, Wandalbertus in Gallia sua desumpserit. Qui plura conferre aut disquirere uoluerit, in prima Molani, et in hac nostra Usuardi editione, metra diebus singulis cum textu Usuardino ferme coniuncta inueniet. Apud Acherium tomo u Spicilegii, totum Wandalbertinum uno ductu editum est.



§ II.---De Martyrologio Rabani.

64. Ordine et etate sequitur preclarum Bede germen, Martyrologium a B. Rabano Mauro ex monacho  Fuldensi archiepiscopo Moguntino compositum, quod fortasse non immerito appellaretur Bede Martyrologium studio Flori et Rabani suppletum; ita Rabanus fideliter et passim omnia elogia, in Papebrochii editione Bede ascripta, sue compilationi inseruit, ut uel ex solo hoc Martyrologio recenseri illa et forte hinc inde emendari posset. Credidit Papebrochius in Prologo suo, num. 11, eodem tempore Rabanum in Germania Bedam suppleuisse, quo id in Francia prestabat Florus, adeoque circa annum 830; at nobis longe uerosimilior uidetur Castellani coniectura, prefationis sue ad I Bimestre pag. 20, ubi Rabanum existimat Martyrologium scripsisse circa annum 845, tum nempe, cum demissa anno 842 abbatie Fuldensis prefectura, priuatus  ibi degeret, anno 847 ad archiepiscopatum Moguntinum assumptus. Sic apte diuisis temporibus, commode intelligitur Flori laborem in augendo Beda peruenisse in manus Rabani, quem is ex codice aliquo Hieronymiano aliisque  aliunde acquisitis, per totum anni circulum impleuerit, iis superadiectis, que ad Fuldenses seorsim pertinerent, ut esset Martyrologium cenobii illius celeberrimi usibus accommodatum, quidquid Papebrochius num. 14 autumet, non eo Martyrologio usus Fuldenses, sed alio in codicibus regine Suecie reperto, quod ex Adone contractum fuerat. Sed forte monachis etiam illis placuerit magis Usuardina methodus, longe aptior Officio ecclesiastico.

 65. Preuenit itaque Rabanus noster Adonem, qui per idem tempus Martyrologium aliud meditabatur, de quo fusius sequentibus duobus capitibus agendum erit. Uterque eodem laborat uitio, nempe enormi illa inequalitate, qua diebus nonnullis unus aut alter sanctus ualde ieiune annuntiatur, alii uero longis elogiis referti, ad nauseam ferme prolixi sunt. Preiuerat ambobus Beda, preiuerat Florus; ast Usuardus singulorum dierum laterculos compendiosius complexus, priores omnes Martyrologos ita antecelluit, ut ubique receptus, aliorum memoriam obliterauerit. Ut ad Rabanum redeamus, nichil in eo peculiare occurrit quod in Obseruationibus nostris satis accurate notatum non sit. Hoc nempe singulari cura studuimus, ut per continuam  illam Martyrologiorum omnium inter se aut conuenientiam, aut differentiam, aut oppositionem, sub unum aspectum positam, singulorum simul proprietates Hagiophili dignoscerent. Inter cetera insinuandum fuit Rabani Martyrologium Germanie limites non esse trangressum, ut pote quod Ado et Usuardus plane non nouerint; Notkerus autem, de quo mox loquemur, totum descripserit, auxerit, aut contraxerit.

66. Ut autem assumpte superius generationis metaphore inherentes, Martyrologiorum genealogiam pertexamus, eo consanguinitatis gradu Adonem tangit Rabanus, seu potius eorum Martyrologia, ut quodammodo germani fratres dici possint, ea uidelicet  causa quod ambo ex Hieronymianis, Beda et Floro, pro maiori uel minori parte progeniti sint, cum hac notabilissima diuersitate, quod Ado fecundissimus fuerit aliorum Martyrologiorum parens, Rabanus uero prope obierit, solum ferme Notkerum sequacem habens, ex quo fortasse magis quam ex ipso Rabani fonte, paucula in codices Usuardinos auctiores deriuata sunt, ut nonnunquam in Auctariis nostris indicandum fuit. Qui plusculum temporis Martyrologiis his omnibus accuratius inter se componendis impendere uoluerit, facillime mecum aduertet quod si ea, que ex Hieronymianis, Beda et Floro, Rabanus desumpsit, a reliquis seiungantur, pauca superfutura sint que Rabani propria dici debeant. Sic item, si Notkerum  Hieronymianis, Rabanianis, et Adonianis exspolies, ad nichilum prope redibunt que ex eius Martyrologio erunt reliqua; preterquam quod locis nonnullis mutilum est, ut statim paulo copiosius explicabimus.



§ III.---De Martyrologio Notkeri.

67. Hoc Martyrologium natiue delineauit Papebrochius in prologo ad Bedam, num. 14, his uerbis: »Predicti Adonis synchronus fuit B. Notkerus, monasterii sancti Galli monachus anno Christi 870, quando Ado eidem monasterio communicauit reliquias sancti Desiderii, episcopi et martyris uiennensis, X Kal. Iunii recolendi, quemadmodum ipse ad dictum diem testatur in suo Martyrologio, quod  uidetur Adonis exemplo scripsisse, integra sepe elogia ex eo uerbotenus accipiens; mortuus anno 912, uti clare demonstrabimus mense Aprili ad eius diem natalem. Preter Adonis Martyrologium  habuit etiam Notkerus pre oculis Martyrologium Rabani, de quo supra egimus, et eo etiam plurimum usus est, adeo ut uideri possit unum e duobus conficere uoluisse.« uerissima hec esse plane perspiciet quisquis tres illos Martyrologos inspicere et attentius considerare dignabitur, quod in Obseruationibus nostris Usuardinis annotare non pretermisimus, quotidianam ferme Martyrologiorum classicorum genealogiam representantes, quorum postremus est hic, quo de loquimur, Notkerus  Balbulus; quem si pernoscere cupiat curiosus lector, adeat Papebrochii commentarium uI Aprilis a pag. 576, ubi hunc a uariis aliis Notkeris accurate distinguit. Castellanus compendio omnia collegit in laudata sepius prefatione, p. 25.

68. Porro iam dictum Notkeri Martyrologium primus ex Sangallensi bibliotheca eruit, et typis uulgauit inter antiquas lectiones Henricus Canisius, locis aliquibus mutilum, ut a XII Iunii ad XIX, a XI Iulii ad uII, a XuIII Augusti ad XXuII; imperfectum uero a XXuI Octobris usque ad anni finem. In Canisiana illa editione hunc prefert titulum: In nomine Domini, incipit Martyrologium per anni circulum S. P. N. Notkeri, cognomento Balbuli, monachi S.  Galli. Non fuisse adeo receptum eius tempore, annum Ecclesiasticum a Natiuitate Domini, aut ab eius uigilia incipere, et hoc et Rabani Martyrologium probant, cum ambo a Kalendis Ianuarii exordiantur. Nihil Florentinio in notationibus ad Hieronymiana familiarius, quam Notkerum identidem appellare, non consulto fonte, unde ipse sua omnia clarissime deriuauit, quod satis sero animaduertisse uidetur, dum nempe Xu Octobris pag. 920 tandem fatetur Notkerum, plurimum ex Adone accipere.

69. Sed de his Obseruationum nostrarum pluribus locis locuti sumus. Ceterum ex dictis manifestum est quam arcto consanguinitatis martyrologice uinculo Notkerus cum Rabano et Adone cuniunctus sit. Atque hec quidem hactenus de martyrologis, que in  linea directa uel immediata Usuardo tam propinqui non sunt, quanquam et ipse nonnunquam Hieronymiana et Bedam a Flore suppletum consuluisse deprehendatur. Nunc ad precipuum eius familie, seu genealogice arboris stipitem descendimus. Illum uero statuimus Romanum illud uetus, a Rosweydo nostro pridem editum, ab Adone Rauenne repertum, ibi ab ipso descriptum, in capite Martyrologii sui positum, et in istud plane transfusum. Ex quo uideas Romanum istud uetus, quod nos Romanum paruum dicimus, cum Beda a Floro aucto, Adonis patrem posse nuncupari, cuius auum Hieronymiana non inepte appellaueris. Tum uero, ex Adone immediatissime procedere Usuardum capite 3 demonstrabitur. Hic premittenda est grauis de Romano  isto paruo inter eruditos controuersia; paucis id hactenus ut genuinum et antiquum Romanum tuentibus, pluribus aliis obnixe contra certantibus, nec uetus, nec Romanum, nec uere Martyrologium esse, sed potius Kalendarium, aut contractum ex Adone compendium; aliis demum, tanquam scene spectatoribus, nullam in utramuis partem sententiam ferentibus. Hec proximo capite ab ouo repetenda, et diligentius excutienda suscipimus.



CAPUT SECUNDUM De Martyrologio quod uETUS ROMANUM appellauit primusque edidit Heribertus Rosweydus, nos tantisper ROMANUM PARuUM uocari posse censemus.

 70. Eminentissimus Annalium ecclesiasticorum conditor Cardinalis Baronius, in Prolegomenis ad suam Martyrologii Romani cum Notationibus editionem, presertim capite octauo, totus est in querendo antiquo Martyrologio Romano, cuius uestigia haud obscura repererat in celebri Gregorii Magni ad Eulogium Alexandrinum episcopum epistola, superius a nobis laudata. Cumque relatorum a nobis precedenti capite maiorum Hieronymianorum apographa in eius aut cuiusquam alterius, ad Romani Martyrologii reformationem deputati, notitiam non peruenissent, neque adeo Martyrologium ullum uidisset, cui descripta a Gregorio elementa omnimode conuenire possent; lecta Adonis prefatione, in qua  sanctus ille uiennensis episcopus, ad concinnandum Martyrologium suum, se »adiutum fatetur uenerabili et perantiquo Martyrologio, ab urbe Roma Aquileiam, cuidam sancto episcopo a pontifice Romano directo;« hinc idem Eminentissimus citato capite 8 inferre non dubitauit: »Hoc ipsum simplex absque alio additamento Romanum Martyrologium, idemque perbreue, in quo tantum nomina Martyrum, locus ac dies passionis positi haberentur, esse illud ipsum, cuius meminit Ado.« Ita Baronius.

71. Sed pace ipsius dixero: non satis conueniunt ea que Gregorius in epistola ad Eulogium de suo Martyrum libello predicat, cum characteristicis Martyrologii Rauenne reperti ab Adone delineatis, ut utriusque uerba conferenti ad oculum patebit;  neque enim Ado usquam insinuauit Martyrologium a Romano pontifice Aquileiam cuidam sancto episcopo directum, aut perbreue esse, aut sola duntaxat nomina Martyrum continere, aut solum locum ac diem passionis ponere; que omnia Gregorius de suo tam clare et tam distinctis terminis asseruit. Ceterum quidquid eius sit, preconcepte opinioni insistens Baronius, satis ibidem patefacit ingens eiusdem istius Martyrologii, quo tenebatur, desiderium, dum ita loquitur: »Porro in omnibus que uiderim Martyrologiis Adonis impressis  illud ipsum Roma acceptum desideratur. Egregiam certe, ac uiris eruditis dignam optatamque nauasset operam Mosander,  si huiusmodi illustre uetustatis monumentum, quod in suo manuscripto Adone haberi testatur, una cum ipso Martyrologio Adonis, quod post Surium ad septimum tomum uitarum sanctorum adiecit, edidisset.«

72. Tam preclaro purpurati Patris desiderio facturus satis Heribertus noster Rosweydus, cum nouam Adoniani Martyrologii, exactioremque prioribus editionem meditaretur, curas mox omnes intendit, ut codicem ipsum manuscriptum S. Pantaleonis, ex quo suam Adonis editionem Mosander expresserat, nancisci posset; eoque a Cartusia Coloniensi perbenigne submisso, idem illud uetus Romanum Martyrologium, ut ipse uocat, quod suo Ado prefixerat, magno uirorum eruditorum applausu,  una cum Adone uulgauit anno 1613, nichil dubitans quin ipsum illud Martyrologium reperisset quod olim Gregorius Magnus ad Eulogium scribens laudauerat. Iuuat Rosweydum ipsum loquentem audire, in sua ad Paulum u pontificem maximum dedicatoria epistola: »Fero nunc, inquit, ad Sanctitatem uestram, uetus hoc Romanum Martyrologium, quod Gregorius pontifex maximus ad Eulogium Alexandrinum episcopum scribens, per orbem uniuersum dispersum et optauit et credidit. Fero quod Ado annis abhinc octingentis, tanti fecit, ut uenerabile et perantiquum duxerit, sibique, uelut prima operis sui lineamenta adumbrata proposuerit, quod suis rursus coloribus pingeret, lucis splendore illustraret.  Fero quod ad hunc usque diem latuit: cuius desiderio tantopere flagrabat cardinalis Baronius, ut animi sui testes tabulas exstare uoluerit, quibus editorem excitaret, et gratiam ante beneficium reponeret. Hoc igitur Martyrologium tanto fidentius ad Sanctitatem uestram defero, quanto plurium grauissimorum uirorum patrocinio comitatum uenit.«

73. Ita Rosweydus splendide ac eleganter munus, uel partum, ut ita dicam, suum communi fidelium Patri uerbis ornare, ac religiose, non Thrasonice, ut garrit Beckius, modeste, inquam, ostentare non dubitauit, neque tunc cum illo dubitabant eruditi grauissimique uiri, quorum patrocinio comitatus ueniebat, quin uere Martyrologium ab sancto Gregorio  commendatum Romano pontifici porrigeret. uerum hec premature dicta crediderim agnouisse subinde Rosweydum ipsum. Nimirum, dum hec scriberet, nondum illustre istud Hieronymianum Epternacense, de quo priori capite cum Bollando egimus, e carthusia Treuirensi feliciter eruerat. Etenim, ex utriusque, puta Hieronymiani et Romani parui comparatione, facile agnouisset uir perspicacissimus, non huic tam proprie quam alteri aptari posse Magni Gregorii descriptionem, qua utique indicatur Martyrologium Hieronymianum, in quo tantum nomina martyrum, locus et dies passionis positi haberentur. Quod perbreue uelit esse Baronius, non est ex mente Gregorii, cum in ipsius libello multi ex diuersis terris atque prouinciis, per dies  singulos cognoscantur martyrio coronati, qui character Hieronymianis proprius est; Romano paruo non item, ut breui clarius elucescet. Hec omnia si obseruare potuisset Rosweydus, haud dubium quin uetus suum cum Gregoriano minime confundendum putasset. Nec uero inde splendor Martyrologio isti gratis quodammodo accersendus erat, cum aliunde ueris suis propriisque non careat laudibus, quas ipsi ut meritas, ut debitas toto hoc capite uindicabimus.

74. Ceterum quod modo aiebat Rosweydus, plurium grauissimorum uirorum patrocinio comitatum uenire Romam, suum illud uetus Martyrologium uerissimum existimo, tametsi modo promptum mihi non sit uirorum illorum suffragia colligere. Sit nobis hic unus omnium instar Andreas Saussayus, in hac  saltem parte minime suspectus Rosweydi encomiastes. Laudauerat ipse non uno loco apparatus sui ad Martyrologium Gallicanum, procuratam ueteris illius Martyrologii editionem, sed cap. 19 dispersos radios colligens, hec inter alia de Rosweydo predicat: »Martyrologium uetus Romanum, tot seculis abditum, tanto estu a Baronio desideratum, multoque sudore a se perquisitum, tandem diuino munere reperit, ac repertum primum in lucem produxit, notatiunculis sua eruditione dignis instructum, quod Paulo u pontifici maximo, pereleganti epistola dedicauit; ut ad solem, quemadmodum ait, radius, ad fontem riuulus, ad stipitem ramus, ad celum sidus rediret, etc. Ita prefatur ad pontificem summum,  letus de inuento a se thesauro, redditoque, cui competebat, Domino, Heribertus, certe eximius ipse, solis sapientie radius, uiui fidei fontis riuulus, uirentis iustitie stipitis ramus, iamque celi pulchrum ac eternum sidus.«

75. Ecquid diceres Rosweydum hic a Saussayo ferme apotheosi donatum? Sed faxo breui uersam cytharam intelligas. Qui hic tam magnifice Rosweydum eiusque oblatum Pontifici munus ad sidera usque extollit, idem ipse alibi prefatum Martyrologium, preconceptis suis de Areopagita ex Hilduino opinionibus aduersari obseruans, quasi estro percitus, diras quodammodo in ipsum ipsum editoremque euomit, turpiter recantans que in utriusque laudem tam gloriose cecinerat, ut pluribus memorat Florentinius  in admonitionibus suis preuiis, pag. 17, nosque paulo infra uberius ostendemus. Ne uero pluribus aliis Rosweydi, eiusque procurate ueteris Romani Martyrologii editionis laudatoribus conquirendis tempus teram, aut lectori creem fastidium, unum producam egregie doctum, magnique inter eruditos nominis uirum, Henricum ualesium, in dissertatione breui discutienda, hoc de sui temporis scriptoribus testimonium ferentem: »persuasisse, nimirum, doctis hominibus Rosweydum, ut ab omnibus diuerse etiam communionis uiris hoc Martyrologium pro uetere Romano accipiatur, eiusque auctoritate ac testimonio omnes passim in libris suis utantur.«

76. Non est insolita ualesio grandior auxesis;  neque enim ita post Rosweydum abierunt docti homines, ut nullus ante ualesium Martyrologii illius oppugnator fuerit. Nouisse poterat censorem, plane liberalem, u. C. Ioannem Frontonem, Kalendarii Romani editorem, quo nemo breuius, nemo forte acrius contra insurrexit. Sed hunc infra suo loco conueniam. Neque ignorabat, opinor, ualesius Bollandi prudentissimum de eodem Martyrologio iudicium, quod priusquam ultra progredimur, hic ex prefatione generali, cap. 4, § 5, compendiose subiiciemus. Plura equidem ibi offendo, in hoc nostro opere, aut restituta aut clarius exposita; uerum quod ad toties iam nominatum Martyrologium attinet, clare ibi Bollandus edisserit, »non esse a Rosweydo editum illud quod erat S. Gregorii etate  Martyrologium.« Rursusque post nonnulla alia, oculatissimo cetera Bollando non satis tunc perspecta, ita pronuntiat: »Illud tamen liquido constare existimo, non esse, quod describit sanctus Gregorius illud quod est a Rosweydo uulgatum. Neque tamen,« subdit: »hoc cuicuimodi sit, respuimus. Utinam plures similia antiquitatis monumenta, quod possunt, eruerent.« Mitto scrupulum, quo ibi Bollandus laborat, ne scilicet Martyrologium, a Rosweydo editum, Romanum minus nuncupet, »quia eo titulo  editum a uiro doctissimo, eaque apud eruditos inualuit nomenclatio.« Nemo egre feret uocem uetus non ita conuenientem a me in paruum mutatam, ut contradistinguam ab Hieronymiano  maiore, quod facturum fuisse Rosweydum ipsum plane existimo, si tum codicem Hieronymianum longe uetustiorem uidisset, cum minus illud suum Romanum, non tam uetus, prelo commune reddidit.

77. Est itaque uera Bollandi et nostra sententia, characteres a S. Gregorio in celebri ad Eulogium et sepe iam laudata epistola exhibitos, in Martyrologium a Rosweydo editum quadrare nequaquam posse; cum ille indiculum indicet, in quo pene omnium martyrum, distinctis per singulos dies passionibus, collecta nomina habebantur, quod Rosweydino Martyrologio tam est certum non conuenire, quam certum sit dies ibi aliquot uacuos reperiri, plurimos, autem ubi unicus uno die consignatur sanctus.  Accedit, quod ex eodem Gregorii testimonio constet, in eodem uolumine non indicari, quis qualiter sit passus, sed tantummodo nomen, locum et diem passionis poni; at Romani parui auctor plura et distinctiora addidit, per que Gregorianum longe superat, non quidem etate, sed nitore, claritate, et exacto rerum ordine. Demum Romanum nostrum pluribus locis talia signat que Gregorio posteriora sunt, ut puta XIII Maii festum S. Marie ad Martyres; XIu Septembris, lignum salutiferum crucis a Sergio papa inuentum, etc.; I Nouembris, festum omnium sanctorum Rome institutum, aliaque ab erudito lectore facile obseruanda, que codicem Rosweydinum ad seculum octauum reiiciunt. Hec in Bollandi sententie omnimodam confirmationem  sufficiant.

78. Unum est quod non satis perspexit uenerandus magister noster, dum nempe in ambiguo posuit, utrum ex his sanctus Ado habuerit, minus illud Rosweydinum, an hoc maius, scilicet Hieronymianum; mihi enim certissimum uidetur Adonem sic loqui, ut tota eius oratio Romanum paruum aperte designet, nec ullum aliud Martyrologium designare possit. At inquit Bollandus, »plures multo sanctos habet Ado in suo Martyrologio, quam qui in minori Romano continentur; imo parum admodum ex illo haurire subsidii potuisset, cum presertim Usuardi haberet Martyrologium, quod et natales indicabat singulorum atque etiam plurium . . . « Recte fatetur Bollandus hic sibi aquam herere: opus enim fuisset  plurimorum annorum labore, plurium Martyrologiorum diligentissima inter se collatione, ad huiusmodi nodum dissoluendum, cuius pars posterior uix demum post quinquaginta et amplius ab opere de Actis sanctorum inchoato annos a Papebrochio obseruata est tomo u Iunii, pag. 250, col. 1 in fine. Nimirum prepostere a maioribus nostris semper citari solitos Usuardum et Adonem, semperque in ea suppositione quod ille hoc esset antiquior, atque adeo Adonem sua ex Usuardo accepisse, aut saltem accipere potuisse; uel, ut in prologo ad Bedam num. 11, uel tomo Iu Iunii, pag. 482, infra B, arguebat laudatus Papebrochius, nichil alterum sciuisse de altero. Quibus similia per uiginti tres tomos de Actis Sanctorum,  innumeris locis recurrunt. Hec autem omnia cum ueritate non coherere Obseruationes nostre diebus singulis textui Usuardino adiecte sole meridiano clarius manifestabunt.

79. Prior autem difficultatis pars, quod plures multo sanctos habeat Ado in suo Martyrologio, quam qui in minori Romano continentur; quodque proinde parum ad modum ex illo subsidii haurire potuisset, pace Bollandi dixero, facillime dissoluitur, nam Ado nusquam insinuat se omnes sanctos suos ex uenerabili et perantiquo Martyrologio desumpsisse, sed adiutum se eo fatetur, ut dies martyrum, qui confusi in Kalendis satis inueniri solerent, uerissime notarentur. Id nempe, nisi uehementer fallor, sanctus Martyrologus innuit, reperisse se in eo Martyrologio, distinctam  dierum seu Kalendarum seriem, que in Hieronymiano, quo etiam certissime usus est, turbato, luxato et confuso ordine, adhuc hodie, post multorum eruditorum diligentissimam operam, representatur. Atque huc refero uerissime notarentur, hoc est distincte, nam Martyrologii istius auctor, quisquis fuerit, nichil minus curasse uidetur quam ut ad ueros obitus aut martyrii dies sancti reducerentur; satis se fecisse existimans, si quos hinc inde ex ueteri Testamento, eque ac ex Nouo, sed maxime ex Rufino colligebat sanctos, certis diebus, pro suo fere arbitrio, innecteret. Atque hec altera nostra obseruatio est, per singulos ferme dies discurrens, que maiores nostros hactenus latuerat, queque non nisi indefessa et continuata Martyrologiorum nostrorum  perscrutatione erui, digeri, et confirmari potuit. Ad duas propositiones rem totam contraho; quarum hec prima: Ado in adornando Martyrologio suo usus est Romano paruo Rosweydi, tanquam stamine, si ita loqui licet, totumque ferme ad uerbum descripsit. Hec altera: Usuardus Adonem, quem Flori librum secundum appellauit, ita in omnibus secutus est, ut uerum dici possit Adonis compendium. Sed de hac propositione, ut iam supra monuimus, cap. 3 fusius tractandum.

80. His ad sequentem dissertationem quodammodo prerequisitis et precognitis, Romani parui, eiusque editoris Rosweydi patrocinium hic ita suscipimus, ut licet cum Bollando, in eo plane errasse censeamus, quod Martyrologium suum illud esse putauerit  de quo Gregorius ad Eulogium Alexandrinum meminit, sic, inquam, eius patrocinium suscipimus, ut contra multos obtrectatores asseramus, uerum, uenerabile, et perantiquum Martyrologium esse, ab urbe Roma Aquileiam, cuidam sancto episcopo a pontifice Romano directum, et Adoni postmodum a quodam religioso fratre aliquot diebus prestitum: quod, Ado, diligenti cura transcriptum, positus apud Rauennam, in capite sui operis ponendum putauit: quanquam non diffiteamur interpolationes aliquas adiectas fuisse, quibus nullum hactenus Martyrologium uacuum reperire potuimus. Hec aduersus Saussayum, Frontonem, Florentinium, et quoscunque alios Romani parui aduersarios propugnanda sunt.  Alterum nobis cum Henrico ualesio negotium, qui titulum potius quam Martyrologii ipsius substantiam aggressurus, citatam dissertationem deproperauit, Eusebiane editioni ad calcem pag. 315 subnexam, quam hic primum excutiendam arripimus, ut, saluo capite, reliquum corpus facilius tutemur.



ARTICULUS I. Paruum Rosweydi Martyrologium non incongrue uocari posse Romanum, contra ualesium et Florentinium statuitur.

81. Henricus ualesius supra laudatus, singulari illa sua dissertatione, qua Rosweydi Martyrologium atque una Hieronymianum aggreditur, primum pugnat, ante Sixtum u nullum in Ecclesia Romana fuisse peculiare Martyrologium. Ipsum audiamus:  »Ego uero contra affirmo, inquit, nullum unquam fuisse proprium ac peculiare Martyrologium Ecclesie Romane, ante illud quod iussu Xysti u pontificis maximi editum est hoc titulo, ac Baronii notationibus illustratum.« Affert deinde causas que ipsum ad ita sentiendum impulerint, sed quarum plereque ad meram de nomine questionem recidunt, ut bene ostendit Florentinius, admonitione 5, totam illam ualesii machinam feliciter euertens. Omnium manibus teruntur ea opera, ut proinde hic telam retexere opus non sit. Probat, et recte, Florentinius, Hieronymianum a se uulgatum, quod uetustius occidentalis Ecclesie Martyrologium intitulauit, omnino nuncupari posse Romanum, seu Romane Ecclesie Martyrologium, tametsi eo nomine, nec a S. Gregorio,  nec a Beda, Adone, aut Usuardo designatum fuerit. Id certe mirum uidetur ualesium nempe agnoscere characteres omnes a S. Gregorio distinctos Martyrologio Hieronymiano apprime conuenire; imo, dicere Gregorium Magnum, habere se Martyrologium, in quo multorum simul Martyrum nomina, etc., constanter tamen abnuere Romanum Martyrologium a Gregorio Magno esse nominatum, aut Martyrologium illud proprium ac peculiare fuisse Ecclesie Romane. Quasi aliud hodie sit Martyrologium Romanum quam quod commune est cum reliquis ecclesiis occidentalibus.

82. Tale autem Martyrologium annis abhinc mille exstare debuisse, ut etiam terminis ipsis cedat ualesius, luculentissimo testimonio euincitur ex  concilio Cloueshouiensi, anno 747 sub Cuthberto, Doroberniensi archiepiscopo, capitulo 13, apud Spelmannum tomo I, pag. 249; apud Labbeum tomo uI, col. 1577, ubi hec formalissima uerba diserte exprimuntur: Itemque ut per gyrum totius anni, natalitia sanctorum uno eodemque die, iuxta Martyrologium eiusdem Romane Ecclesie, cum sibi conuenienti psalmodia seu cantilena uenerentur. Nec aliud esse potuit Martyrologium quod abbates Francie, in conuentu Aquisgranensi anno 817 in choro recitandum prescripserunt capitulo 69, apud Labbeum tomo uII, col. 1511, his uerbis: Ut ad capitulum primitus Martyrologium legatur. Que cum de imperfecto Bede opere accipi prorsus nequeant,  multo minus ad iuniores Martyrologos referri, haud dubium quin de Romano, siue magno, aut Hieronymiano, siue de uetere Rosweydi et paruo intelligantur. Refer quo uolueris, conuincitur ualesius ante Sixti u tempora MARTYROLOGIUM ROMANUM uere exstitisse. Conueniat ipse modo cum Florentinio de ea appellatione, Hieronymianis abscribenda, ego ad paruum nostrum accedo, contendoque et ipsi concedendam esse Romani Martyrologii, sed minoris seu parui nomenclaturam.

83. Hic cum utroque uiro clarissimo certandum est. Negant ambo Rosweydi Martyrologium Romanum dici posse, sed argumentis plane diuersis. Florentinius enim, ut infra clarius patebit, putat Martyrologium a Rosweydo editum, non esse illud quod  Ado operi suo prefixit, sed potius contractum ex Adone compendium, seculo undecimo non uetustius: Romani appellationem haudquaquam negaturus, si uere illud esse crederet, quod a Romano pontifice, cuidam sancto episcopo Aquileiam directum, atque ab Adone Rauenne repertum et descriptum est. Nimirum male supponit uir doctissimus non aliud Martyrologium Rauenne reperisse et descripsisse Adonem, quam Hieronymianum ipsum, quale se Adoni coniunctum, in uno aut altero codice, deprehendisse testatur. Florentinio destinatur proxime sequens articulus, sic ut modo, cum solo ualesio supersit controuersia; qui postquam Romani Martyrologii uocabulum maiori illi et uetustiori, a S. Gregorio memorato, eripere frustra tentauit, sic demum ad  Rosweydinum descendit: »Et hec quidem ad locum Gregorii Magni satis sint dicta. Quod spectat ad testimonium Adonis uiennensis, non difficilis est responsio. Nam preterquam quod recentior est Ado, nec ad tante uetustatis monumentum confirmandum satis idoneus, ex eius uerbis nichil elici potest, quo probetur fuisse ullum Martyrologium Romanum. Ait enim Ado uetustissimum Martyrologium sibi traditum fuisse a quodam, quod olim a Pontifice Romano missum esset Aquileiam. Non dicit Ado, Martyrologium fuisse Romanum; sed tantum missum a Pontifice Romano Aquileiam. uerum monachus ille, qui hoc Adoni affirmabat, ei imposuit procul dubio, ut maiorem codici suo auctoritatem compararet, et munus suum, ac describendi copiam, quam  Adoni fecerat, uenditaret. Non enim Rome, sed Aquileie compositum est illud Martyrologium, quod Ado Martyrologio suo prefixit, ac Rosweydus pro uetere Romano nobis postea edidit.«

84. Multa hic paucis pro auctoritate satis rotunde et confidenter definit ualesius, quorum, ut a fine incipiam, postrema duo illi aperte inficior, nempe monachum Adoni imposuisse, quod ualde temere, et Martyrologium Aquileie compositum esse, quod non minori leuitate astruitur; nec enim uestigium apparet uspiam quo magis Aquileie quam Hierosolymis compositum dicatur Rosweydi Martyrologium, nec id iuris ualesiio tributum credimus ut sine causa, uirum religiosum audacter mendacii arguat.  uidit hec ante me, nisi fallor, eruditissimus Mabilio, in prefatione ad Sec. Iu. Benedictin. partem secundam, pag. LXXXuIII et sequenti, illa ipsa ualesii uerba referens; sed nescio quo religionis obstrictus uinculo, ita subiecit: »Hanc uiri eruditissimi, et mihi maxime suspiciendi sententiam penitus refutare nolim, sed tamen dissimulare non possum auctoritatem concilii Cloueshouiensis,« etc., cuius et Aquisgranensis uerba proxime retulimus. Equidem ualesium et doctos quoslibet uiros demisse suspicio et ueneror, sed usque ad aras, non ita, inquam, ut prodita ueritate quidquam ab eis suscipiam, quod sine uade, sine teste comminiscuntur. Non tanta mihi ualesii auctoritas, ut non contra, et religiosi fratris, siue is monachus, siue alius fuerit,  et Adonis testimonium sincerum et uerum existimem; nec id mihi eripi patiar, nisi contrariis argumentis apertius euincatur.

85. Ex utriusque testimoniis habeo Martyrologium et quidem uenerabile ac perantiquum; habeo ab urbe Roma Aquileiam cuidam sancto episcopo, a pontifice Romano directum. Quid, queso, sponte sua inde profluat? nisi Martyrologium illud Rome conscriptum, Rome usitatum fuisse, demum, eque Romanum nominari posse, ac illud uetustius uulgo Hieronymianum a S. Gregorio commendatum, quod passim eruditi alii cum Bollando et Florentinio uere et proprie Romanum dici posse assentiuntur, quidquid ualesius contra tricetur, in hac parte a Florentinio abundantissime confutatus. Neque opponas  hinc fore consequens quod duo fuerint Romana Martyrologia, nam in eo nichil magis piaculi, quam quod plura sibi inuicem Sacramentaria successerint, ut Gregorianum Gelasiano, illud hoc ornatius et exactius: sic enim minus Romanum, nitidius et clarius, alteri maiori et confusiori facile substitui potuit, licet septem aut octo dies nunc uacui appareant, qui forte amanuensium socordia sic fuerint relicti. At Rome nullum huiusmodi exemplum repertum est. Quid tum postea? Quis Rome Hieronymianum inuenit? Quis nescit Romana illa uetusta, seu magnum seu paruum, plane intercidisse, postquam Usuardinum, commodius et elegantius in omnes fere Occidentis Ecclesias introductum est? Plusculum lucis ex dicendis accedet.

 86. Pergit ualesius: »Totum fere istud Martyrologium quod a Rosweydo publicatum est, descriptum est ex ecclesiastica Historia Rufini presbyteri Aquileiensis, cum ipsis etiam mendis que in Rufino habentur.« Idque probat pro toto anni decursu, ex diebus quinque; ex pridie Nonas Februarii; Idibus Aprilis; item XIX Octobris; secundo Nouembris, et Iu eiusdem mensis, ubi non male animaduertit Theodotum Laodicenum perperam a Romani parui compilatore inter sanctos relatum, ut pluribus ad diem II Nouembris disseruimus. Quanquam non dissimulauero, magna hic denuo superiectione ualesium uti, cum neque totum, neque media pars, imo nec quinta pars Romani parui ex Rufino conflata  sit. Fateor nichilominus hec sola esse, que tanto uiro digna, in ea dissertatione dici possint, queque in Obseruationibus nostris ad plurimos Usuardinos textus, toto opere inculcauimus. At uero tota concidit ualesii conclusio, uidelicet, Martyrologium illud, quod Ado uiennensis suo prefixit Martyrologio, nullo modo dici posse Romanum. Quod autem noua auxesi intorquet, grauissimis erroribus scatere, ad unum restringitur Theodotum Laodicenum.

87. Ast hic error Martyrologii istius auctori facile condonabitur, si meminerimus bona fide ex Rufino acceptum, ab homine nec satis docto, nec satis critico, ut aliunde deprehenderet, Theodotum in Ariana heresi perseuerasse, quod tot alios uiros eruditos  post ipsum latuit, quemadmodum nouimus Eusebium Cesariensem per tot secula in Usuardi Martyrologio locum inter sanctos obtinuisse, quo eum tandem deturbauere Martyrologii Romani reformatores. Si tam carus ualesio fuisset Theodotus, forte pro eius orthodoxia asserenda, eque ac pro Eusebiana decertasset. Sic pridem in litteris ad me Castellanus ingenue fassus est, iniquam agnoscens ualesii agendi rationem: »uidetur enim, inquiebat, ad uindicandum Eusebium, uel eo potissimum inductus, quod e Romano Martyrologio erasum egrius ferret Theodotum, eo acrius prestringere quod in eo superstes sit: equa ratio postulabat ut uel ambos damnaret, uel tueretur ambos.« Ut ut est, affirmat quidem, pene dixeram diuinat ualesius, sed nullo  modo probat »aut Adonem fucum nobis fecisse, qui hoc Martyrologium, tanquam a Romano pontifice transmissum ediderit, aut monachum, qui hoc Adoni affirmauerit, illi imposuisse.« Nos ab utroque uera relata credimus, et Martyrologium a Rosweydo editum, Romani titulo neutiquam priuandum.

88. Sane non multis argumentis opus est, ut refellatur quod gratis astruitur; nec uero Adonis sanctitatem, nec religiosi fratris fidem, tota illa sua dissertatione, saltem apud cordatos labefactauit ualesius. Ut autem, qui sententiam nostram egregie confirmet, laudatus modo Claudius Castellanus, mihi, ut supra dicebam, ad edendum Usuardum adhortator incitatorque precipuus, in sua ad primi Bimestris Martyrologii Romani, notis longioribus  illustrati, premonitione, prudens, doctum, uerum, sensatum, exactumque iudicium ferens pag. 17, quod hic ex Gallico Latinum facio. Ita habet: »Paruum Martyrologium, Roma Aquileiam directum, editum est a Rosweydo, sub nomine uETERIS ROMANI; siue titulum istud in ms. sancti Pantaleonis Colonie apud Cartusianos seruato repererit, siue ipse de suo ascripserit: quod certe non nisi meritissime fecisset, quandoquidem in eo ms. inueniatur Martyrologium longiori Adonis prefixum, pateatque sanctum illum uiennensem archiepiscopum, in Martyrologii sui prefatione asserere, se in capite operis posuisse uenerabile et perantiquum Martyrologium, Roma Aquileiam, cuidam sancto episcopo a Romano pontifice  directum, quod religiosus frater, inquit, mihi aliquot diebus prestitit, quodque apud Rauennam positus transcripsi. Quis credibile faciat Romanum pontificem aliud Martyrologium Romanum Aquileiam direxisse, quam quod Rome tunc temporis esset usitatum?«

89. »At uero  quod probat manifestius Martyrologium in capite Adoniani operis, apud sancti Pantaleonis Colonie repertum, certissime esse antiquum Romanum, ad usum Ecclesie Romane, uerumque apographum illius, quod Romanus pontifex Aquileiam direxerat; non solum inde sumitur, quod sancti ibi reperiantur Romane urbi proprii et Hieronymianis plane incogniti, ut Martina, Dafrosa, Papias et Maurus,  solo mense Ianuario; neque ex eo quod Cathedra sancti Petri proprio die signetur, ab Antiochena rectissime distincta; uerum etiam, quod inter uarias ecclesiarum Romanarum dedicationes, illa quoque occurrat, que est sacelli alti, castri sancti Angeli, expressa per terminos INTER NUBES, quodque festo sancti Sebastiani, legatur eius sepultura IN uESTIGIIS APOSTOLORUM, designando per hec uerba Catacumbas, in quibus sanctorum Petri et Pauli corpora aliquandiu quieuerunt. Et quomodo, inquit, post hec moderni aliqui scriptores, mutua terentes uestigia, ausi sunt asserere Martyrologium a Rosweydo editum non esse uetus Romanum, sed potius Hieronymiani Martyrologii apographum? Ecquid inde liquet, uiros illos, siquidem Martyrologium illud inspexerint,  non nisi leui oculo lectitasse? Etenim preter ea, que de sanctis Romanis, et Romanarum ecclesiarum singularibus dedicationibus iam diximus, minima queuis attentio aut applicatio patenter ostendit, totum Rosweydini Martyrologii contextum, ab omnibus Hieronymiani Martyrologii cognitis apographis diuersissimum esse.«

90. Hec omnia a Castellano rectissime obseruata sunt, plura haud dubie dicturo, si adhuc paulo profundius Romani parui arcana rimasset, que toto hoc opere clarius ob oculos posita sunt. Audiamus tamen factam ab eo Parui nostri cum Hieronymianis comparationem: »In Rosweydino dies uacui inueniuntur, in Hieronymianis quantumcunque abbreuiatis, omnes dies pleni sunt. Rursus in illo composita  omnia et ordinata, in hisce confusio ingens ab uaria ecgrapha sepius transumpta. In Rosweydino plures ueteris Testamenti prophete consignati sunt, in Hieronymiani uetustioribus apographis nullus. In illo martyres et sancti alii ex Rufino accepti, at non Lugdunenses; in istis Lugdunenses sunt et pauci alii, adeo ut fatendum sit Rosweydinum uetus autographum esse, magno studio elaboratum, nullo autem modo ex alio desumptum. Hinc prudenter coniicitur, Romanos Hieronymiani, in quo sola martyrum nomina et palestre notabantur, pertesos, aliud preoptasse, in quo selecti et noui sancti, tum martyres, tum alii, minori numero annuntiarentur, ascriptis imperatoribus iudicibusue, sub quibus passi  erant, aliisque circumstantiis; que omnia perapposite in ueteri Rosweydino exprimuntur. Quid, quod credibile sit, illud ipsum esse Martyrologium Romane Ecclesie, toto Occidente cognitum ab anno 747, quo in Anglia habitum est concilium Cloueshouiense, cuius canon 13 hec uerba definitiua subministrat . . . . « Habes supra num. 81.

91. Pergit Castellanus ostendere, Adonem, dum circa annum 858 Martyrologium scriberet, merito ductorem suum Aquileie repertum, perantiquum eque ac uenerabile appellare potuisse. Nec sibi obiectari patitur paucula Romani parui additamenta, ut Erminonem, seu Erminum Lobiensem XXu Aprilis; inuentionem reliquiarum in Stabeteto, eiusdem mensis XX aut dedicationem Malmundariensem XuII Nouembris;  cum satis pateat, similia a cenobiis, quorum id aut simile manuscriptum olim fuerit, facillime adiici potuisse, quemadmodum Quirinus XXX Aprilis, addo uigiliam Apostolorum eodem die, aut huiusmodi minutias alias, quas Romanis fatemur non conuenire: ex aliis enim plurimis apertissimum est, singulas quasque Rome proprias solemnitates ita ab Adone descriptas, ut antesignanum suum semper quasi digito premonstret. De cetero, mirum uidetur Castellano, et mirum cuique uideri debet, tam antiquum codicem, tam integrum ad nostra tempora peruenisse. Porro an festum omnium Sanctorum inter accessiones censeri debeat, suo loco dicemus. Fatetur autem per errorem, a Martyrologii illius auctore, Rufinum nimis cece secuto, Theodotum  Laodicenum adiectum fuisse, de quo nos plura alibi. Alia Castellani, pro authentia, uetustate et auctoritate Romani parui argumenta sparsim reperiuntur toto primo bimestri, ab ipso cum egregiis notis uulgato, cuius operis complementum utinam aliquando uidere liceat! Sed iam dicta, ultra mensuram, ni fallor, sufficiunt, ut ualesii aliorumque obiecta penitus conuellantur.

92. Hic uerbo monendus lector inter aduersarios mihi nequaquam obiiciendum uenerandum magistrum meum Danielem Papebrochium, dum hec scribo, ad laborum coronam, senio et meritis grauem, a Domino, uti plane confidimus, euocatum. Non, inquam, ille inter aduersarios hic mihi obiiciatur, tametsi uariis locis, in magno nostro de Actis  Sanctorum opere, sed precipue tomo u Iunii, pag. 550, litt. C, oppositam sententiam ex incidenti propugnet. Pridem et sepe fassus est, se in eorum hic numero esse, quos proxime aiebat Castellanus, uiros cetera eruditissimos, re non satis examinata, alios transcripsisse, atque adeo de Romano nostro paruo non sensisse pro merito. Ibi certe Papebrochius Florentinii opinionem paucis uerbis totam complexus est; sed auditis subinde solidioribus rationum nostrarum momentis, iniquiorem illam censuram, et eo loco et quocunque alio in Actis adoptatam, induci prorsus et eradi uoluit. Porro tum citati Florentinii, tum ceterorum Romani parui impugnatorum argumenta, non minus quam ualesiana, longe  a scopo aberrare, nec ullo pacto uenerabilis et perantiqui Rosweydini Martyrologii auctoritatem infringere, iam etiam demonstratum est.



ARTICULUS II. Frustra nituntur aduersarii ostendere, Romanum paruum illud ipsum non esse Martyrologium, quo se adiutum fatetur Ado, quodque Martyrologio suo se prefixisse asseuerat.



§ I.---Refelluntur Andreas Saussayus et Ioannes Fronto.

93 Iam ex Castellano audiuimus neotericos nonnullos, re minime perpensa, descriptores mutuos, ausos nichilominus asserere Romanum nostrum paruum, a Rosweydo uulgatum, ex maiori et uetustiori Romano, uulgo Hieronymiano, contractum esse compendium. Tales ego paucos reperire memini; uerum  quicunque ii sint, ne illos in huiusmodi rebus imperitissimos esse oportet, qui ex unius solius mensis, imo paucorum dierum facta inter codices collatione, apertissime conuinci possunt, Martyrologii illius auctorem tam esse ab Hieronymianis remotum, ut plerisque diebus ne unum quidem nomen referat, quod in Hieronymanis inueniatur. Censeo itaque, tales aduersarios nec refutatione dignos esse. Maius facessunt negotium, qui exteriori quadam fallacique similitudis imagine delusi, sibi induxerunt in animum, Martyrologium nostrum paruum, non aliud esse, quam puram putam Adonis epitomen, duobus minimum seculis ipso Adone posteriorem. Inter hos precipui sunt laudati iam supra Andreas Saussayus, in opere de scriptoribus mysticis a Florentinio  citatus: Ioannes Fronto, prenotatorum ad Kalendarium, anno 1652 editum, § 8, et Franciscus Maria Florentinius, ad Martyrologium Hieronymianum admonitione preuia 4 et 5. A Frontone incipiam, cuius paragraphus eo facilius euertitur, quod rotunda eius et nulla ratione subnixa affirmatio, per oppositam negationem eque rotunde, plane et prorsus elidatur. Paragraphi ipsius titulus est: Quid censendum de Martyrologio Romano uetere, quod edidit Rosweydus? Decretoria est responsio; attende.

94. »Martyrologium illud non est nisi epitome Martyrologii Adonis, ut facile agnoscet, qui conferet ipsum: habet eadem errata, habet eadem sepe uerba; nonnulla fuere addita: denique nullo modo  Romanum est, nec uetus. Et quod non sit uetus, demonstratur ex eo quod solemnitatem Omnium Sanctorum inscribit, quam certum est non antecedere tempora Gregorii III, qui sedit anno 731, aut Caroli Magni, qui decessit anno 813, ut demonstraui ad I diem Nouembris. Romanum non est, nam cum de sancto Felice loquitur XIu Ianuarii, seu XIX Kal. Februarii, sic scribit: Nole, Felicis presbyteri, in Pincis sepulti. Et quis nescit PINCIS esse locum qui Rome est, non uero Nole, ut demonstraui ad illum diem? Hoc autem erratum non cadit in Romanum scriptorem, sed uenit ex Adone. Nemo dicat me hic coniecturis indulgere, res certa est. Alioquin mea non refert, Martyrologium illud esse, uel non  esse Romanum, sed tenemur que uera sunt proferre.« Huiusmodi ratiocinio argutari quis facile posset, Menologium Grecum a cardinali Sirleto Latine redditum, non esse a Baronio in Martyrologium Romanum translatum, sed ipsum illud Menologium ex Romano moderno extractum fuisse.

95. Certe paucis hic multa transigit uir doctissimus, rem una confecturus, si solidis momentis censuram fulciuisset. Si ego flatu unico totam illam periocham, non solum incertam, sed leuem, sed falsam pronuntiauero, nemo merito dixerit, me coniecturis indulgere, cum dicta sigillatim probaturus sim. Non magis mea refert, quam Frontonis, illud Martyrologium esse uel non esse Romanum; sed si tenemur, que uera sunt proferre, eadem plane religione  tenemur, que falsa, aut sunt aut saltem plane uidentur coarguere. Amabo, quid ex his sequitur, habet eadem errata, habet eadem sepe uerba? An quod Romanum paruum ex Adone? an non euidentius, quod Ado ex Romano paruo acceperit, ipso presertim tam luculenter testante, sibi apud Rauennam posito, a quodam religioso fratre aliquot diebus prestitum, a se diligenti cura transcriptum, et in capite operis sui positum? Sint ibi errata eadem, sint eadem uerba omnia, sint iidem apices; quis, obsecro, aliud inde educat, quam illum transcripsisse, qui se disertissime transcripsisse profitetur? At nec uetus est, nec Romanum. Postremum abunde demonstratum est, et porro demonstrabitur, nec miserum IN PINCIS eum nobis titulum eripiet, de quo uidenda Obseruatio  ad citatum diem XIu Ianuarii. De uetustate ita breui statuemus, ut ex festiuitate Sanctorum omnium, nichil Frontoni subsidii sit accessurum: hic modo ad rem nostram satis est, tam uetus esse, ut Adoni in adornando Martyrologio suo uere prelucere potuerit.

96. Supersunt bini aduersarii, Saussayus et Florentinius, quorum non definitionibus, sed rationibus respondendum est. Retulimus non ita pridem magnifica Saussayi in Rosweydum, ob ueteris illius Romani Martyrologii publicationem, profusa elogia. uerum congestas laudes alibi in uituperia uertit, que cum apud Florentinium inueniam, in fonte querere supersedeo. Hunc igitur audiemus, et presso pede sequemur ad singula. Erat primo Saussayus in eo, quod Rosweydi codicem cum Bede Martyrologio  componens, ridicule asserat, esse merum Martyrologii Bede indicem; forte qui alium Bedam non nouerat preter Plantinianum, ex Adone male consutum, facile induci potuit, ut alterum alterius epitomen faceret, quemadmodum Florentinius Adonis epitomen censuit, dum ipsum cum Adone conferret. At pupillam oculi Saussayo leserat Rosweydus, Hilduini de Dionysio placita ex suo codice impugnando. Hinc acriores ille in Rosweydum inuectiue, hinc illa plurium argumentorum series, qua ipsum impetens, plerosque graues et eruditos uiros negare affirmat, Martyrologium illud Rosweydi esse uetus Romanum, ab Adone laudatum, et a S. Gregorio depictum, etc. uerbo spurium decernit, diuersum a  uero et repudiandum esse, imo corruptum, fucatum, et ex corruptissimo codice depromptum. Sic in extrema opposita fede prolabuntur, qui de rebus non satis discussis et perpensis, nunc amore, nunc odio distracti, temere pronuntiant. Ultro admisi, Rosweydi Martyrologium non esse Gregorianum; at non esse ipsissimum illud, quod ab Adone laudatum est, id uero pernego, nec id unquam extundent Saussayi aut Florentinii ratiocinia, quorum ut medullam contraham, sic ordine prosequor.

97. Arguebat, ut uideo, Saussayus a uocabulo natalis, sed quam imbelli telo, tam non digno quod repellatur. »At urgent fortius, inquit Florentinius, que deinde censor opponit, Martyrologium nempe illud nequaquam esse posse, quod Ado laudauit, et  a quo se plurimum adiutum fatetur. Primum, quod ex tribus antiquis codicibus, quibus Rosweydus usus est, in uno tantum inuenerit Adoni prefixum, cui potius tanquam Kalendarium prefigi potuerit, et cuius specimen reuera non incongruum exhibet. Inde Rosweydum exagitat, quod putauerit Adonem ubique uestigiis Romani ueteris insistere, cum ex locis adnotatis certum ostendat, Romanum illud putatitium in multis cum Adone non conuenire, in aliquibus exuberare.« Si nichil ibi habeat Saussayus quod fortius urgeat, uere ostendit se ea solum causa Rosweydum aggredi, ut Hilduinum suum tueatur. Quid si decem, quid si uiginti codices Adonianos reperisset Rosweydus, Romano paruo uacuos, atque in solo aliquo, ordine quinto et uigesimo, feliciter prefixum,  an inde, obsecro, minoris faciendus esset tam diu expetitus, tandiu desideratus thesaurus? An minori eruditorum omnium applausu ubique acceptus est Beda, a Maioribus nostris editus, tametsi contextus ille a centenis codicibus abfuerit, in uno solum aut altero, imo in duabus laciniis Romana altera, altera Diuionensi repertus.

98. Edat nobis modo aliquis tot latentia antiquorum opera, uel si a millenis aliis codicibus abfuerint faxo et gratanter et beneuole ab eruditis omnibus admittantur, si nullo alio preterquam raritatis uitio laborent. Scimus ab Aloysio post longam molestamque perquisitionem repertum esse Adonis exemplar aliquod, in cuius comparatione, omne aurum nichil esse duxit. Cedo cui homini in mentem uenerit, editionem  eius redarguere, quod sola et prima esset? Alia exempla magis, uel minus integra uidit Mabilio, uiderunt alii, a quibus etiam forte aberat Romanum paruum, imo ipsa Adonis prefatio; nec tamen inter eruditos ullus ex eo capite suspectum habuit, quod tam feliciter orbi litterario porrexerat Rosweydus. Quid, quod testetur laudatus Mabilio Seculo Iu Benedictino, parte II, pag. 272, in pluribus, que uidit istius Martyrologii  exemplaribus manu exaratis, non comparere Adonis nomen; an inde fortasse etiam arguet Saussayus, Martyrologium, quod Adonis nomine uenit, perperam ei attribui, quia in multis exemplaribus, Adonis nomen non comparet?

 99. Aliud eque insipidum est. Rosweydi Martyrologium Adoni tanquam Kalendarium prefigi potius potuit. Iamne excidit, quod paulo ante Saussayus dixerat, merum Martyrologii Bede indicem esse? Profecto longe inter se differunt Beda, etiam supposititius, et Ado; saltem tantum, ut utrique idem index aut Kalendarium non conueniat. Sed neque illud satis capio, qua demum uerisimilitudine Romanum paruum, tanquam Adonis Kalendarium uenditetur, si certum ostenditur, in multis cum Adone non conuenire, in aliquibus exuberare? Si index aut Kalendarium cum opere non conuenit, operis illius index aut Kalendarium dici omnino nequit, non magis quam Kalendarium Missali Romano prefixum, aptari possit Liturgie Grecanice, aut Coptice. Nimiam hic  uideo minutias quisque excutiendi indeque argutandi pruriginem, ubi moderatiori, et accommodata rebus ipsis censura est opus. Demus aliquid antiquis codicibus, fateamurque cum Florentinio, sacras ipsas Tabulas, ut Sacramentaria, Diptycha, Martyrologia, non potuisse ad nos tam integra peruenire, ut per summam notariorum aut amanuensium ecclesiasticorum incuriam, aut truncata, aut interpolata non sint; adeo ut ad rigidiorem criticen id genus codices reuocare, idem sit ac eos prope conuellere, quemadmodum in codicibus suis Hieronymianis satis expertus est Florentinius, et nimis quam frequenter experiuntur, qui codices antiquos, presertim usuales, ut sunt Martyrologia, sepius uersant.

100. Multa Mosander in sua Adonis editione asterisco  notauerat, tanquam auctori abiudicanda; plura in appendicem reiecerat Rosweydus: sed ecce Mabilio, citato iam loco, pleraque restituenda putat; alia uero, que alii genuina censuerant, ab interpolatore inserta. Que eo solum huc adducimus, ut pateat uix humanitus fieri posse, ut tales codices ad nos integri perueniant; quod in hac nostra Usuardi editione diebus prope singulis usuuenit. Nihil proinde miri erit, si in Romano paruo addita aliqua, alia hinc inde detracta fuerint, quamuis id raro accidisse deprehenderimus. Quomodo igitur adhuc magis oppugnant Rosweydi Kalendarium dies frequentes a martyribus uacui? uere obtundit Saussayus. Numeremus primum quot dies in Romano paruo uacui sint, et subducta ratione, uniuersum reperiemus septem;  nimirum XXuII Februarii, XXIu Aprilis, XXIII Maii, uIII Iunii, Xu Octobris, XX Octobris et XuI Nouembris. Atque hi sunt frequentes illi dies a martyribus uacui? Ecquid terminis abuti oportet, ut inter trecentos sexaginta quinque dies, deficientibus solis septem, FREQUENTES dicantur deficere? At enim, si recte hoc argumentum expenditur, quo frequentiores fuerint in Romano paruo dies uacui, eo minus speciem referet Adoniani Kalendarii, ut uocat Saussayus, aut Adoniane epitomes, qualem fingit Florentinius.

101. Instat Saussayus: »Si Ado in prefigendis diebus festis, male alioquin per singulos dies ac Kalendas dispositis, hoc  usus esset, cum et in eo aliqui dies deficerent, non utique Bedam et  Florum supplere potuisset.« Nouus hic scrupulus est: nusquam scripsit Ado se ex Romano paruo suppleuisse dies omnes qui in Beda a Floro ancto desiderabantur, sed adiutum se fatetur, ut dies martyrum uerissime, hoc est, distincte, notarentur, qui confusi in Kalendis inueniri solebant, non utique in Beda et Floro confusi; sed in antiquiori Hieronymiano, ex quo necdum confusionem omnem sustulit Florentinius. Fuerint Igitur dies septem uacui, an de cetero non recte adiutum se profiteri potest Ado, dum CCCLuIII dies plenos reperit? An ei defuerunt Sancti alii, quibus pauculos illos dies suppleret? Dissoluamus omnia: XXuIII Februarii ex uicinia accersiuit Romanum abbatem Iurensem. XXIu Aprilis non uacabat Beda, et tamen eo ipso die sanctum  Alexandrum Lugdunensem, Mellito, a Beda signato, adiecit XXIII Maii, non procul excurrendum fuit, ut Desiderius Lingonensis, imo uel uiennensis synonymus commemoraretur: uidi ibi obseruationem nostram Usuardinam. uIII Iunii habuit in Beda Medardum, quo tamen contentus non fuit. Xu Octobris, Lugdunum Antiochum, Colonia Mauros, suggessit. XX Octobris, popularis S. Caprasius haud longe querendus erat. Denique XuI Nouembris adfuit Lugdunensis Eucherius. uides non magna adiumenta Adoni aliunde accessisse, ut proinde uerissimum maneat, maxime et precipue ex uenerabili illo et perantiquo Martyrologio adiutum fuisse.

102. Sequitur argumentum quod nescio unde a Saussayo desumi aut exsculpi, qua autem uel ueri  umbra a Florentinio referri potuerit. Aures arrige: »Insuper negari nequit  quin ad recentiora tempora Martyrologium illud  ablegent, que subdit Saussayus, ad annum scilicet 1049. Etenim cum in eo ad diem XX Octobris, Rhemis solemnitas S. Remigii adnotetur, que antea die migrationis XIII Ianuarii peragi consueuerat, et hec in eumdem diem accommodata fuerit in concilio Rhemensi, Leone IX astante pontifice, nemo potest concedere, Martyrologium illud esse, quod autographo suo prefixerit Ado, episcopus uiennensis, circa annum 875  sed compositum, uel scriptum undecimo seculo excurrente.« Nec Oedipus ipse hic nobis edisserat, quid tota hac speciosa  rerum farragine sibi demum uelint Saussayus et Florentinius, nisi aperte fateantur, se uetus Rosweydi Martyrologium nunquam inspexisse, saltem eo, qui citatur, die XX Octobris.

103. Iterum repeto me prorsus non capere quomodo hec in uirorum cetera eruditorum mentem incidere ullo pacto potuerint. Etenim si uere in exemplum adducitur dies XX Octobris, monstra sibi fingunt, que tuto profligent, cum is precise dies ex septem unus sit quos in eo codice uacare diximus. Neque uero, toto eo mense, alia Remigii solemnitas refertur, quam que ipsis Kalendis consignata est, his uerbis: Et Rhemis ciuitate, sancti Remigii episcopi. Imo hec unica et sola solemnitas, que de Remigio,  in hoc nostro Romano paruo posita sit. Quod si hec primum instituta fuerit anno 1049, Leone IX astante pontifice, uide, obsecro, quanta absurda inde consequantur: iam enim Martyrologia nostra omnia Bede, Wandalberti, Rabani, Adonis, Usuardi, Notkeri, imo et Hieronymiana ipsa, composita, uel scripta fuerint, undecimo seculo excurrente, cum in iis omnibus eadem ipsa solemnitas disertissime annuntietur. Si hoc satis non est, ipsis omnibus antiquior Gregorius Turonensis seculis quinque iunior fiet, cum in Historia Francorum, cap. 21 asseruerit: Factum est autem ut post dies paucos adesset festiuitas sancti Remigii, que initio mensis Octobris celebratur. Diem selegit Leo IX quem antea Remigii festiuitati destinatum probe nouerat.

 104. Stupore potius quam admiratione percellor dum huiusmodi cauillos, nenias, imo pura puta figmenta protrudi uideo, et quasi per manus etiam doctorum uirorum deriuari, que ab acatholicis auide arrepta, in nostrum uituperium uenditantur, ac similia comminiscendi ansam ipsis prebent uiamque ostendant. Certe citatus supra Beckius, istiusmodi flosculis ex Saussayo, ualesio et Florentinio collectis, suum illud pretensum Germanie Martyrologium egregie exornauit, et ne palmam eis cederet, ineptissimo commento locupletauit. Postquam enim Rosweydum Thrasoni similem ex ualesio depinxit, qui nempe sesquipedalibus uerbis Pontificem allocutus sit, puerilia alia admiscens, tandem et ipse capto e pera lapillo, Goliathum se prostraturum destinato  ictu existimat. Audi porro quam belle argutetur, pag. 22: »Recentioris etiam eui Martyrologium Rosweydianum arguunt, que Iu Nonas Iulii leguntur: Eodem die Auguste, sancti Udalrici episcopi et confessoris: qui uero seculo X uixit, et sine dubio non statim est canonizatus. Ado sane ex hoc fonte aquas deriuare non potuit, quippe seculo IX uiuens, nisi dicere uelimus, a recentiori scriptore addita hec fuisse, atque ita statuunt Mosander et Rosweydus in appendice, quibus suspecta hec esse uidentur, atque a posteriori manu, fortassis monachi Benedictini, in cuius solius codice sunt reperta, et in tribus reliquis mss. aberant, adiecta.«

105. Ignosce, lector, si bilem mihi moueat inepta, fatua et mendacissimis gerris contexta ratiocinatio,  ut ouum ouo, ita Saussayane persimilis, et pari prorsus fundamento subnixa; nam patentissime falsum est, citata hic a Beckio de sancto Udalrico Augustano uerba, in toto Romano ueteri Rosweydino usquam reperiri, nedum Iu Nonas Iulii, ut homo iste intrepide fingit, qui forte citata uerba in appendice Adoniana Rosweydi reperiens, multa commentitia superstruxit, que manifeste ostendunt, ruere hominem Andabatarum more, nec argumentum noscens, de quo tractandum erat, nec libros, quos manu uersabat. Mosandrum Rosweydo iungit, quasi et ille Romanum paruum ediderit, que altera falsitas est. Tertio, Mosandri appendicem appellat, qui de condenda appendice ne somniauit quidem, in ipso  Adonis textu, asterisco notare solitus, que ipsi suspecta uidebantur. Quarto, fingit, nescio quem codicem monachi Benedictini, qui cum tribus aliis editioni Romani parui seruierit, cum diserte fateatur Rosweydus, se tribus solum codicibus usum in edendo Adone, a quorum duobus aberat Romanum suum uetus Adoni prefixum. Ut uerbo absoluam, tota ea Beckiana machina, ficta, futilis et inanis est, cui comminiscende, utinam uiri alias eruditissimi, mihique uenerandi, falsis preiudiciis abrepti, uiam non premonstrassent!

106. Redeo ad Florentinium, ita telam Saussayanam pertexentem: »Postremo, inquit, Rosweydi, siue Martyrologium, siue Kalendarium, illud non esse a Baronio desideratum probat Saussayus.« An  satis recte, non examino, cum nostra hic nichil intersit, siue magnum, siue paruum Romanum, magnus Annalium ecclesiasticorum scriptor expetiuerit, modo uerum perstet, illud edidisse Rosweydum, quo se adiutum fatetur Martyrologus uiennensis: »Ne uero Saussayus aliquid pretereat quod omnem adimat auctoritatem Rosweydi Kalendario, idemque nulle certitudinis aut ponderis codicillum esse, futile crassisque erratis respersum prorsus concludat, addit pro coronide ridicula etiam quedam continere; idque ex adnotatis ad uI idus Nouembris probare nititur: Eo ipso [legendum, Et ipse] die quatuor Coronatorum,« etc. Sed ridicula illa clare, ni fallor, soluimus, ad dictum uI idus Nouembris, soluitque hic etiam Florentinius, recte aliquando  obseruans, »durum nimis exactorem esse Saussayum, ut Dionysium Parisinum, eumdem esse ac Areopagitam mordicus defenderet, quod a Rosweydi tam Martyrologio quam adnotationibus, nonnichil infringi coniiciebat.«

107. Hec nempe tota mali labes; hac ita incensus Saussayus, dum oculis emissitiis omnia rimatur, ridicula, inepta, parachronismos, et nescio que alia in Romano paruo se reperisse existimauit, in quo prius selecta et aurea omnia inseruerit: »Heribertus certe, eximius ipse solis sapientie radius, uiui fidei fontis riuulus, uirentis iustitie stipitis ramus, iamque celi pulchrum et eternum sidus.« Amabo, qui tam cito mutatus est color optimus? Sincere et ingenue edisseret clar. Castellanus, a quo cum notitiam libri  illius Saussayni de Scriptoribus mysticis a Florentinio citati postulassem: reposuit ille, se quidem opus illud non nosse, at hoc probe scire, opera Saussayi omnia Parisiis in summo esse uilipendio . Ait preterea, grande illud Martyrologii Gallicani opus, duobus uoluminibus distinctum, contemptim appellari plaustrum mendaciorum. Demum, Hilduinistam fuisse pertinacissimum, unde religioni sibi duxerit non acerrime insurgere in opusculum, quo Dionysium utrumque tam accurate alterum ab altero discretum aduertebat. Nimirum, nulla ipsius intererat, quidquid ueritas pateretur, dum preiudiciis  contrariam offenderet. Atque hisce Saussayum ex arena iubemus excedere.



§ II.---Diluuntur ea que speciosius obiicit Florentinius.


108. Superest nobis cum ipso Florentinio controuersia, in qua discutienda ueniunt que Ioannes Fronto non ita pridem decretoria potius sententia determinauerat, quam solidis argumentis probarat, Florentinius uero, adductis rationibus, speciosius, sed pro uiri doctissimi more, summa cum modestia, ex Romani parui et Adonis ad inuicem collatione ostendere conatur. Iuuat ex ordine singula eius argumenta expendere. Ita prosequitur: »uerum sicuti Saussayo facile concederem, Rosweydi nuncupatum Martyrologium, non esse uetus Romanum a D. Gregorio indicatum, et a Baronio expetitum: ita ex Bede Hagiologio contractum nequaquam consentirem, cum potius ex Adone, conferenti cuique excerptum uideri  compendiosius Kalendarium omnino possit. Contuli equidem cuiuscunque mensis plurimos dies, et ex iisdem ab Adone excerptis, ac in proprium usum uel obscuriori, uel mutilo, uel recentiori stylo deductis facile agnoui, non Adonem ex hoc Kalendario, tanquam ex antiquo Aquileiensi codice, in suum Martyrologium transtulisse, sed e contra recentiorem scriptorem, indesuum indiculum compegisse.« Sedulo obserues uelim, Florentinium ex Saussayo hausisse, et passim supponere, Romanum paruum scriptum esse, seculo XI excurrente, quo preiudicio munitus, facile alia colligit que ipsi recentioris styli uestigia preferre uideantur. Euagemus, inquit, compendiose, si libet, per unum aut alterum mensem: imo uero, et libenter, per totos duodecim; et aliquot  signatos dies, ego uolo omnes et singulos, cum Adone et nostro simul conferamus, ut assertionis non minus ueritas, quam nostri uetustioris etas appareat.

109. uitande confusionis gratia, hec ad rem nostram se iungi cupio, ultroque concessa quantauis etate Hieronymianis apographis, pro quibus ipse unice pugnat, soli Adonis et Romani parui collationi insisto, ut, uter ex altero ceperit, perspicue elucescat. Florentinius ab ipso limine sic auspicatur: Rosweydi Martyrologium, recentiori ritu, quam nostrum, a Kalendis Ianuarii annum orditur. Sic plane, a Kalendis Ianuarii annum orditur, sed inde nichil minus consequitur, quam quod recentioris ritus sit. Multum laborat, sed ferme in uanum, Florentinius, exercitatione sua secunda, ut rituum istorum annum  inchoandi antiquitatem, seu, ut clarius loquar, prioritatem alicunde eruat, nequedum fixos cardines nobis producere potuit, ad quos figendos, nec facilis sane, nec expedita sententia est. Utcunque fuerit, argumento ad hominem plane exarmatur, qui hic Rosweydum adoritur, Florentinius; nam quod inter Hieronymiana eius apographa uetustissimum est, scriptum, ut constat, sub initium seculi octaui, anni sui sacri seriem etiam incipit a Kalendis Ianuarii, idemque facit Beda, Willibrordi plane synchronus. De etatis prerogatiua cum Hieronymianis, nullatenus discepto, sufficit mihi, si parem Epternacensi et Bede, Romano paruo concesserit Florentinius.

110. Nec pluribus opus esset, ut tota hec prima  Florentinii argumentatio plane eneruaretur. Lubet tamen in curiosorum gratiam, ulterius inquirere, sitne usus in Ecclesia magis recentis, annos a Kalendis Ianuarii, quam a natali, aut a uigilia natiuitatis, aut aliunde exordiri: que res apud cruditos adhuc satis incerta et ambigua est. Percurramus antiquos Rituales libros et Martyrologia. Certum est, Allatii et Frontonis Kalendaria pro antiquis haberi, similia esse, nec etate multum differre. Allatianum, quadriennio ante Frontonem, nempe anno 1648 operi de Consensione Occidentalis et Orientalis Ecclesie, sub finem insertum est. Confer utrumque; statim animaduertes Allatianum incipere a Dominica prima Aduentus, diesque notare, ueterum Romanorum et Martyrologiorum nostrorum more,  per Kalendas, Nonas et Idus. Contra uero Frontonis editio initium facit a die natali Domini, sicque more hodierno per ordinales numeros totius anni dies decurrit. In Sacramentariis a Menardo et Thomasio editis initium sumitur a uigilia natiuitatis Domini, ex tribus uero Gallicanis, ab eodem Thomasio, et post a Mabillone uulgatis, nullum est, de quo iudicare possis, consimile alteri habuisse principium. Nec dissimulat Mabillo de Liturgia Gallicana pag. 98, num. 3; pag. 176, num. 5, et alibi, dubias et incertas esse de hisce rebus coniecturas.

111. Parem puto fuisse, hoc est non stabilitam, sed arbitrariam Martyrologiorum inchoandorum rationem, de qua nichil satis compertum sit. Iam de Hieronymiano Epternacensi et Beda locutus sum:  addi his debet Blumianum. Lucense autem et Corbeiense non a uigilia natiuitatis, ut Ado Rosweydi, sed cum Frontoniano Kalendario, ab uIII Kal. Ianuarii, seu ab ipso natali Domini annum auspicantur. Porro Aloysius et Mosander sic Adonem ediderant, ut a Kalendis Ianuarii principium facerent. Rosweydus uero sic ultimo prefatiuncule sue paragrapho loquitur: »Quod in Martyrologio Adonis initium sumatur, non a Kalendis Ianuarii, ut hactenus editum, sed a uigilia natiuitatis Domini, scias hoc ex Romane Ecclesie ritu factum, que anni epocham olim habuit Natiuitatem Christi, et a uesperis uigilie ipsius Natiuitatis annum auspicabatur. Constanter ita exhibebant tria mss. exemplaria, quibus usus sum.« An forte tunc immemor erat uir accuratissimus,  Romanum suum uetus, Adone multo antiquius, a Kalendis Ianuarii exordiri? Si omnia Adonis manuscripta exemplaria inter se conferrentur, plura credo repertum iri, que in hac parte Romano paruo essent conformia.

112. Fuit Wandalbertus Adonis equalis, imo ipso senior et ante ipsum Martyrologus, utpote qui anno 842 scripserit; ipse nichilominus sic prefatur. A Kalendis Ianuariis, usque ad finem anni, per dierum singulorum occurrentes festiuitates  metro edidi; idem factitauit is, cuius ope et subsidio Wandalbertus precipue usus est, sanctus et nominatissimus Florus, Lugdunensis Ecclesie subdiaconus, auctioris Bede Martyrologii compilator. Adde his  Rabanum, et ipsum Adone uetustiorem, adde Notkerum ei ferme equalem, patebitque euidenter, quod supra dicebam, modum istum annos inchoandi, per id tempus ualde arbitrarium in libris ecclesiasticis, sed precipue in Martyrologiis fuisse. Quinimo, a maiori antiquiorique Martyrologorum nostrorum numero ita stabilitur Romani parui auctoritas, ut potius consequatur, seculo ipso octauo inchoandorum annorum rationem a Kalendis Ianuarii cepisse, quam ex Florentinii coniecturis ullo pacto uerisimile sit, recentioris usus esse sic annos exordiri. Hec concludo prefatiuncula Bollandi, I die Ianuarii, ita opus suum auspicantis: »Precipua semper religione celebrate a Christianis Kalende Ianuarie sunt, propter Dominici natalis octauam, sacrosancte circumcisionis  Christi memoriam, et augustissimum nomen Iesu, in quo nimirum oportet omnes homines saluos fieri. Merito igitur ueteres Romanos, in auspicando ab hoc die anno, sequi Ecclesia maluit, quam ceteras gentes, que aliud quodpiam statuerent exordium, ut ipse dies sacrum nostre symbolum salutis preferret?« Sed de his plus quam satis.

113. Pergamus cum Florentinio compendiose euagari: »In ipsa autem Kalendarum die, inquit, preter octauam natalis et circumcisionem, non alios quam tres martyres exhibet, unicamque confessorem, relictis apud Adonem, triginta martyrum Romanorum corona, Euphrosyna uirgine ac Eugendo abbate.« Hic hereamus tantisper, queramusque ex Florentinio rectene Martyrologii compilator pretensam suam  epitomen, uel indicem, uel Kalendarium contexat, dum tres omnino annuntiationes apud Adonem intactas relinquit? Ego talem indicem, uel Kalendarium, uel ex hoc solo capite, ut infidum et spurium reiicerem. Queramus denuo an ipse collationem suam satis opportune inde incipiat, ubi tanta inter Adonem et Romanum paruum discrepantia est? Cur ad secundum Ianuarii diem progressus non est? Ibi certe longe maiorem inuenisset conformitatem. uerum ne nimis tedeat  omnia sigillatim hic perpendere, uerbo unico rem absoluam; siue Romanum paruum cum annuntiationibus Adonianis conueniat, siue in numero discrepet, siue deficiat, siue exuberet, nichil inde contra Romanum paruum conficitur, cum adductus a Florentinio  Kalendarum textus apud omnes cordatos probare debeat, Adonem posteriorem a priori accepisse quidquid in eo continebatur, addidisse, que alibi repererat, aut Lugduno, ubi Martyrologium scribebat, uiciniora erant.

114. Meminisse poterat debebatque uir doctissimus paulo ante a se dictum non ita Adonem Romani parui uestigiis se accommodare uoluisse, ut ne latum quidem unguem transgressus sit. Quinimo transgredi omnino debuit, dum aliunde subsidia adfuere, quod Kalendis Ianuarii plane ostendit: alibi, dum sanctos alios non reperit, ut secunda die Ianuarii et sepe alias, nullos exornauit sanctos, preter eos quos ei Romanum paruum suggesserat. Quod si contra factum  esset, puta, si Romanum paruum ex Adone accepisset, quenam, obsecro, cogitabilis causa dari posset, cur indiculi auctor, ex octo Adonianis annuntiationibus, solas quinque selegisset, iis sanctis pretermissis, qui erant notissimi? Rursus, que causa, cur uel ipsam primam celebrioremque Adonis annuntiationem immutasset, addendo et circumcisio, que uerba a uiennensi aberant. Dicetne Florentinius, ipsam circumcisionis nomenclaturam usus etiam esse recentioris? sed uere inutiles sermones cedimus, nimis clare sese explicuit Ado ipse, nimis distincte et aperte ductorem et antesignanum suum premonstrauit, ut articulo sequenti liquido manifestabitur.

115. Ceterum argumenta Florentinii singula percurrenda, singulis sua reponenda solutio: omnia  expendamus. Sic procedit: »Conferat in eodem primo mense curiosus lector diem XIII, quam Corona et nominibus quadraginta militum mutilat; XIX, ubi Pontianum ad bestias damnatum ex multis colligit.« Nihil hic noui adducitur quod in superiori ratiocinatione adductum et solutum non sit. Sequitur falsa Florentinii, sed perpetua eius suppositio, ex Saussayo hausta, quod Romanum paruum seculo XI non sit antiquius. Aduerte hic qua id ratione confirmare conetur. Sic infit: »Sed precipue XX diem  aduertat et agnoscet Fabianum ab Adone Rome episcopum dici, a Breuiatore uero, recentiori more papam appellari; quem titulum cum ubique et constantissime Romano pontifici tribuat, et rarissime  apud Adonem inueniatur, non obscure uidetur arguere, Kalendarii auctorem post Gregorium uII aduixisse, quod anno Christi 1073 pontifex ille statuerit, nomen pape, aliis hactenus episcopis et clarioribus presbyteris commune, proprium deinceps et singulare Romani pontificis cognomentum esse debere.«

116. Hec est illa, quam non semel digito monstraui. Florentinii hypothesis, qua Romanum nostrum paruum ad seculum XI excurrens retrahitur, plausibiliori, ut uerum fatear, quam superius, ratione; sed tamen nulla, cum ex schole placitis argumentum nichil probet, dum probat nimium, suoque sibi gladio aduersarium ipsum iugulat. Si uere subsistit Florentinii ratiocinium, iam eodem argumento  conficitur, Hieronymianum Lucense, imo et Corbeiense ad seculum XI esse reuocanda, cum ipsi illi codices I Iulii GAGI PAPAE? II Iulii, MELCIADAE PP. uel MILTIADIS PAPAE, et X Septembris HYLARI PAPAE, distinctissime annuntient, et forte alibi eadem appellatio recurrat, quod ulterius scrutari opus non est. Quid plura? Beda ipse nomine pape passim utitur, et omnes seculi noni Martyrologi quos tali ex causa inepte quis et ridicule ad undecimum seculum excurrens amandare presumeret. Quod uero ait Florentinius, rarissime apud Adonem inueniri nomen pape, mirum profecto, et plane falsum, nam sola pag. 47 bis recurrit, proxima inde pag. 52 iterum; item pag. 54 et tot aliis, quas sigillatim enumerare  superuacaneum est. Aliis armis opus, ut Romani parui antiquitas concutiatur.

117. Iam uero, quod Martyrologii istius auctor constantissime Romano pontifici tribuat appellationem pape, hoc ipsum, inter alia, argumento nobis esse debet, predictum Martyrologium Rome scriptum, Rome usitatum fuisse, et uerosimiliter perseuerasse, usquedum Usuardinum Rome, uti in omnibus aliis Occidentalibus Ecclesiis, admissum est. uis et robur asserto nostro adiungitur ex uetusto Kalendario Romano, tum ut ab Allatio, tum ut a Frontone editum est, nam ibi nomen pape sepius recurrit, unde nichilominus quis pessime argueret seculo octauo esse posterius, turpius uero ad undecimum ablegare contenderet. Quod autem Florentinius cordatum lectorem  mittat ad XX, XXI, XXIX et XXX Ianuarii, tum ad XI Martii, ad Kal. Aprilis, ad uII Septembris, ad Kal. Nouembris, ad X, XXuI et XXuIII eiusdem mensis; denique ad XuIII et XIX Decembris, ut ex illis arguat, omnia purum putum Adonem sapere: ego lectorem eumdem libentissime arbitrum eligo, an ex citatis istis, imo ex omnibus fere totius anni diebus, omnino contrarium non pateat, nempe Adonem, purum putum Romanum paruum sapere, ubicunque sanctos alios, aliunde conquisitos ei non superinducit, ut proinde nichil minus uerisimile sit quam ex Florentinii dictis constare uetus Romanum, siue cum Bollando minus Romanum, ex Adone contractum potius esse . . . , quam uti perantiquum Adoni facem pretulisse; nam plane oppositum, refutatis iam aduersariorum  argumentis, ex professo demonstrare aggredimur.

118. uerbum unum cum Florentinio superest, quo cursim ostendam, uirum clarissimum, nimio laudandi exornandique Hieronymiani sui Martyrologii estu abreptum, illud ipsum in Romani parui locum intrudere uoluisse, eique characteres aptare ab Adone signatos, nempe, uenerabile et perantiquum ab urbe Roma Aquileiam, cuidam sancto episcopo a pontifice Romano directum. »Ita suadent, inquit, bini nostri codices in quibus, D. Hieronymo ascriptum, et a nobis exhibitum Martyrologium, Adoni prorsus sociatur, quod antiqui characteres, qui Gregorianum omnino demonstrant, uix dubitandi locum relinquunt quin illud ipsum sit apud Adonem,  uenerabile et perantiquum,« etc. Credimus an qui amant? profecto si codicum sociatio aliquid probat, tot sociatos reperere maiores nostri, tot in museo nostro collecti et sociati sunt, ut ex iis probari possit quidlibet; puta et Usuardum ex Rabano, et Bedam ex solis Hieronymianis conflatum, quo nichil est ineptius. Si tantillum opere posuisset Florentinius in conferendis cum Adone Hieronymianis apographis, luce meridiana clarius deprehendisset, uix maiorem Adoni cum Hieronymianis, quam cum Kalendariis Bucherii, Carthaginensi, Allatii et Frontonis affinitatem intercedere, atque adeo gratis omnino et perperam dici, illa Adoni facem preferre potuisse.

119. Hec ad speciosiora Florentinii obiecta satis  dicta sint, cui ne nichil prorsus largiri uideamur, hoc ei non recusabimus, quo admonitionem suam quartam concludit uidelicet Martyrologium Hieronymianum, »supra omnia, que hactenus edita sunt, ex sola ipsius nomenclature inspectione, additionum etate, et loquendi stylo, uetustius existimandum esse; tantum uero illud a Rosweydo editum antecedere, quantum omnia in uetustatis characteribus antecedit, et quantum in simplicissima Martyrum messe largo prouentu supra illud redundat.« Hoc, inquam, Florentinio, siue liberaliter, siue ut debitum, ultro tribuimus; Hieronymianum etate, uetustate, et Martyrum numero, Romanum nostrum paruum precellere; at in multum uicem nobis concedi postulamus, Romanum paruum, nitore, ordine, exacta  Kalendarum distinctione, tota denique operis sui symmetria, Hieronymianis codicibus omnibus tam longe anteferendum, ut ipsa ad hoc ne ullo quidem pacto comparanda sint. Sed iam tempus est, ipsummet controuersie caput, uetus Rosweydi Martyrologium, nobis Romanum paruum, penitus introspiciendi.



ARTICULUS III. Romanum paruum sic delineauit Ado, ut ex eius prefatione ostendatur ipsissimum esse quod suo Martyrologio prefixit.

120. Iam uariorum uariisque modis Romanum paruum impugnantium argumentis, ex ordine et sigillatim refutatis, superest ut de ipsius Martyrologii uero genere, auctoritate, stylo, etate ceterisque propriis  characteribus ea depromamus, que longa exercitatione, ac multiplici, iam annis aliquot, Martyrologiorum omnium, presertim Romani ipsius parui et Adonis, facta ad inuicem collatione, nobis tandem persuaserunt, non aliud Martyrologium in Adonis prefatione designari potuisse quam ipsissimum illud uetus seu paruum Romanum a Rosweydo editum: quod tanquam textori catena, sit ut exemplar, ut argumentum, ut substructio Adoni primum, ex hoc Usuardo et Notkero preluxisse, aperte, nisi uehementissime fallor, me comperisse existimo. Non dissimulauerim tamen, labore magno, continua attentione, et perenni studio opus fuisse, ut preconceptam opinionem, ex Frontone, ualesio, Florentinio, aliisque prius haustam, que tot speciosis illusionibus  compta, facile a pluribus eruditis uiris quos hic appellare supersedeo, imbibita est, ut eam, inquam, opinionem, pridem animo insidentem expellerem. Nimirum luctandum erat quotidie, cum diebus singulis in meis ad Usuardum Obseruationibus, idem fascinus, ut ita dicam, oculis obuersaretur; uideri nempe Romani parui terminos, Adonianis tam similes, ut non possem non Adonianum aliquid in Romano paruo agnoscere.

121. Dicamus quod uerum est: tenuit hec lucta diu multumque, nec acquiescere primum potui urgentissimis Castellani momentis, quibus me non semel pulsauerat; uerum diuturna tandem meditatione, perpetuo examine, animique uolutatione,  utriusque Martyrologii annuntiationes approximans, seueroque scrutinio conferens; inde Adonis ipsius insigne testimonium expendens ex ipsis autem rei uisceribus plura quotidie offendens, que uere Romanum paruum Adone uetustius ostenderent: omnibus accurate mecum libratis, uictas dedi manus, certumque agnoui Castellani effatum, supra a num. 87. relatum, scilicet, uiros illos omnes, quantumuis eruditos, re nequaquam satis attente perpensa, sola illa fallaci conformitate captos et delusos, se mutuo transcripsisse. Id quibus argumentis confecerim, sic cum lectore communico, ut paratus sim ad priorem redire sententiam, siquis maiori rationum pondere mecum certet. Neque enim, ut Frontonis uerba repetam, mea ullatenus refert, Martyrologium illud esse uel  non esse Romanum, uetus uel nouum, Adoni preluxisse, uel non preluxisse  sed tenemur, que uera sunt proferre, et quod possumus precauere, ne que nobis diu illusit fucata imago alios in errorem inducat.

122. Ut de tota hac disputatione recte, et secluso partium studio, iudicium feratur, nunquam abesse, nec ab animo, nec ab oculis possunt, ea, que sanctus uiennensis episcopus in sua prefatione disertissime pronuntiat, queque ad sex capita reuocari debere existimo. Primum est, Adonem opus suum exsecutum fuisse . . . imperio et iussione sanctorum uirorum, ut supplerentur dies, qui absque nominibus martyrum in Martyrologio, quod uenerabilis Flori  studio, in labore domni Bede accreuerat, tantum notati erant. Alterum, quesiuisse Adonem, dies martyrum uerissime notatos, qui confusi in Kalendis suis inueniri solent. Ubi facile obseruas, uerum opponi confuso, ut proinde, pro uerissime, absque ullo scrupulo supponi possint distinctissime. Tertium est, quod ad id prestandum adiutus sit uenerabili aliquo et perantiquo Martyrologio. Quartum, quod ipsum illud Martyrologium, ab urbe Roma Aquileiam cuidam sancto episcopo a pontifice Romano directum sit. Quintum, quod idem Martyrologium, postmodum a quodam religioso fratre aliquot diebus Adoni prestitum, ab ipso, apud Rauennam posito, diligenti cura transcriptum sit. Demum, quod istud idem in capite sui operis ponendum putauerit. Ex his liquet euidentissime,  illud uere et unice esse Martyrologium, ex quo Ado suum, post Bedam et Florum suppleuit et locupletauit, in quo sine controuersia conueniant predicata omnia et singula, sex illis nostris capitibus proxime enumeratis comprehensa.

123. Alterum decidende litis principium est, quod nullus aduersariorum merito queat abnuere, nempe: nulla hactenus Martyrologia Adone antiquiora, saltem quibus adiutus sit, assignari posse, preter illud quod sub Eusebii et Hieronymi nominibus circumfertur, item Romanum paruum, et illud quod Flori studio in labore Bede accreuit, quodque ab Adone ex altero illo uetustiori suppletum est. Si igitur demonstrauero in Martyrologium Hieronymianum  nullo pacto quadrare posse sex iam statuta ex Adonis prefatione capita, si contra euicero in Martyrologium Rosweydi aptissime et apertissime cadere; puto neminem fore in posterum, qui debite Romano paruo antiquitati, et meritis Rosweydi laudibus ausit detrahere. Age uero singulos Adonis apices expendamus. Et ad primum quidem caput quod attinet, non diffiteor, ex Hieronymiano adiuuari aliquatenus potuisse Adonem, ut dies uacuos suppleret; quin et aduersariis dabo, quod forte ignorarunt, nam ex Adone ostenditur, ipsum Hieronymiano usum fuisse, ut pote quod diserte citat XXIu Februarii his uerbis: Et in Martyrologio, quod Eusebii et Hieronymi uocabulis insignitum est. Probant hec, uti potuisse, ut supplerentur dies uacui; ast usum fuisse, hoc est  quod nec suadere tentarunt aduersarii, nec persuadebunt unquam. Sola Obseruationum nostrarum ad Usuardum lectio, quemlibet non obstinatum de contraria ueritate, diebus ferme singulis conuincet.

124. Rem ipsam aggrediamur, atque ad primum Adoniane prefationis caput, liquido demonstremus, Adonem in supplendo Beda, Hieronymiano Martyrologio usum non fuisse. Huc faciet Florentinii methodus, qua speciminis gratia euagabimur per mensem unum aut alterum, utrumque Martyrologium et Hieronymi et Adonis conferendo; neque enim pluribus opus erit, ut manifestissime percipiamus, nichil minus cogitasse Adonem, quam ut ex Hieronymiano dies in Beda uacuos restitueret. uis paucis et palpabiliter ueritatem tangere, percurrere solos primos  duos menses Ianuarium et Februarium, atque in illis solis duobus dies ferme quadraginta inuenies, in quibus nec una quidem Adonis annuntiatio cum ulla Hieronymianarum concordet. Si ex ceteris alique hinc inde, saltem nomine tenus, conuenire in aliquo uideantur, semper etiam diuersitate aliqua, et satis notabili discrepant. Sancte profiteor, in Usuardinis Obseruationibus  sepe mihi laborandum fuisse, ut nunc ex illo, nunc ex altero Hieronymiano apographo affinitatem aliquam, obtorto quasi collo, inter ipsa et Adonem extunderem.

125. Quod hic de duobus mensibus dico, id lector in omnibus sequentibus non minus clare et perspicue  deprehendet, sepe demiraturus tam multa, tam audacter, tam temere de hisce Martyrologiis et Romano paruo, ex perfunctoria unius fortasse aut alterius loci collatione, determinata et definita fuisse. Clamabant supra, inde Rosweydi Kalendarium magis oppugnari, quod dies frequentes haberet martyribus uacuos, cum frequentes illi dies uix totum septenarium constituerent; hic uero, si superis placet, ex Hieronymiano dies in Beda uacuos suppleri potuisse contendent, ubi toto mense Februario uix quatuor, aut quinque annuntiationes assignabiles sunt, que ad Hieronymianas utcunque reduci queant. Singulos dies percurrere, nec uacat, nec opus est: res ipsa loquitur, eademque toto Usuardino opere ferme ad  nauseam inculcanda fuit et repetenda, uti e contra ibidem, ad dies prope singulos quam fieri potuit exactissima, ex Romano paruo, Adonis, Usuardi et Notkeri, genesis tanta luce in oculos perpetuo incurret, ut quis sciens ac uolens cecutire debeat, qui hec omnia euidenter demonstrata inficietur.

126. Non minus perspicuum est, secundum Adonis pronuntiatum, ab Hieronymianis longissime dissitum. Non deerat Adoni Martyrologii Hieronymiani exemplar, sed cum in eo ingentem rerum confusionem aduerteret, tum in nudis martyrum et sepissime truncatis luxatisque nominibus, tum in Kalendis, seu laterculis ipsis, plane deordinatis; id sibi subsidii querendum uidit, ex quo dies martyrum uerissime notaret, quos in Hieronymianis confusos inueniebat. Id uero  quam opportune, tam feliciter inuenit in reperto Rauenne Martyrologio, cuius uestigia omnia clarissime, et distinctissime prefert uetus illud Rosweydi, nobis Romanum paruum quo de hic agimus: atque illud dicimus uenerabile et perantiquum, forma quidem, ordine et tota sua eleganti economia uenerabile, etate perantiquum, cum centum et amplius annis Adone uetustius esse, omnino censeamus. Poterunt quidem et hec duo epitheta Hieronymianis propter uetustatem tribui, sed cum in aliis plane deficiant, satis patet, alium Rauenne repertum ab Adone thesaurum, quo in concinnando Martyrologio suo adiutus fuerit; id quod Romano paruo planissime et plenissime competit, ut pote quo diebus singulis ita se adiutum ostendit Ado, ut raro pretermittat sanctos, raro  ipsa uerba negligat, quibus sancti in Romano paruo annuntiantur, eamque nuper diximus esse totam et continuam operis nostri demonstrationem.

127. Quarto loco testatur Ado, Martyrologium Rauenne sibi prestitum, ab urbe Rome Aquileiam, cuidam sancto episcopo a pontifice Romano directum. Sine, te submoneam, ex dictis supra num. 122, notum Adoni fuisse Martyrologium quod Eusebii et Hieronymi uocabulis insignitum est. Quis igitur, uel uerisimile faciat, iis uerbis, ea phrasi usurum Adonem, si libellus, Rauenne a religioso fratre communicatus, eadem Eusebii et Hieronymi uocabula pretulisset? Nemo, ut in prouerbio est, e duobus tria uideat, aut puluerem oculis offundat: hic tam diuersis characteribus utrumque Martyrologium  designatur, ut saltem Hieronymianum nullo prorsus pacto esse possit, illud quo se Ado adiutum fatetur. At nostro Romano paruo aptissime conuenit, ut Rome scriptum et compositum, tanquam uere Romanum, tunc Rome usitatum, a Romano pontifice cuidam sancto episcopo Aquileiam directum sit; nempe ut is episcopus ritui Romano se conformaret; idque ab Aquileiensi aliisque ecclesiis factitatum existimamus, donec methodus Usuardina magis placuit tantumque paulatim inualuit, ut Rome etiam adoptata, diu ante Belini Patauini tempora dici meruerit, Martyrologium secundum morem Romane curie.

128. Si cui fortasse magis placeat Henschenii, et  Papebrochii opinio, expressa in prologo ad Bedam ante secundum tomum Martii, num. 11, nichil magnopere obluctabor, cum nichil ibi asserant, quod cum hac nostra sententia non apprime conueniat. Sic habent: »Ac primum inuenimus, tria nos habere , que singula integrum Bedam, sed modice auctum, et quoad uacuos dies suppletum, tam fideliter exhibuerunt, ut omnino persuaderemur, in plerisque Romanis basilicis, abrogato Hieronymiani Martyrologii usu, et illo, quod Aquileiensi episcopo, a pontifice missum supra monuimus, fortasse non nisi in Laterano, aliisque paucis ecclesiis recepto, ita probatum aliis Bedam fuisse, ut eo conuenienter aucto, utendum plures sibi putauerint, usquedum Usuardus uisus ecclesiasticis usibus  accommodatior.« Hec quidem alibi paulo aliter explicat Papebrochius, ut in appendice ad articulum 18 Responsionum, sed dicta sua et scripta omnia, que Martyrologiorum materiam spectant, ad hanc nostram sententiam reuocari et reformari ante obitum suum postulauit. uerum sic ferme a proposito argumento dilaberemur.

129. Iam ad quintum caput quod attinet, prefatum sepe Martyrologium a religioso fratre aliquot diebus prestitum, diligenti cura per Adonem transcriptum esse, quid aliud nobis etiam patentissime denotat, quam Martyrologium Hieronymianum? Fuerat sanctus Ado monachus cenobii Ferrariensis in uastinio, deinde ad Prumiense migrauerat, aliaque haud dubie, ut erat diligens rerum scrutator, alia,  inquam, ordinis sui cenobia lustrauerat, alia Martyrologia certo uiderat, et certissime exemplar uel forte exemplaria Hieronymiana, que Rauenne querenda non fuerunt, nec ibi transcribenda: aperte eloquamur; non ita scriberet Ado de prestito sibi codice, si Martyrologium, quod Eusebii et Hieronymi uocabulis insignitum est, transcribendum accepisset. Enimuero noui, aliquid ibi detexit, Ado sibi suisque prius incognitum, idque ob exactam Kalendarum seriem, ob martyrum nomina tam clare distincta tanti fecit, ut ferme Cresi opes, quod de Pauli tunica predicabat Hieronymus, se effodisse existimans, illud unum tanquam regulam sibi proposuerit, ut notatis accurate Kalendis, ex collectis undecunque passionum codicibus, sanctorum encomia  paulo latius et apertius describeret, sicque infirmiores fratres, . . . in memoriis martyrum haberent compendiosam lectionem, atque in paruo codicello, quod multo labore per alii plures codices exquirunt.

130. Superest sextum idque ultimum Adoniane prefationis caput, haud quaquam contemnendum. In eo declarat uiennensis Martyrologus, quod illud ipsum Rauenne transcriptum Martyrologium, in capite sui operis ponendum putauerit. Non dixit operi suo sociandum, aut una cum opere suo compingendum, sed diserte, in capite operis ponendum putauerit, sic ut cum opere suo, unum quodammodo idemque opus constituat, et ita quidem ut ipsa sua prefatio, utrique operi premittatur, utrumque opus  manifeste afficiat, uerbo, utrumque opus tanquam unum idemque complectatur. Ubi Florentinius, aut aduersariorum quispiam alius, exemplar aliquod Hioronymianum, in capite Adoniani Martyrologii ea ratione positum alicunde eruerit, per me licet, tunc disputando inquiratur, an postremum hoc ex sex Adonianis capitibus, Martyrologio Hieronymiano aliquatenus aptari possit. Nobis interim certum uidetur, tam apte, tam clare, tam manifeste omnes eos articulos; cum Romano paruo congruere, quam liquidum, patens et euidens sit, predicata illa omnia ab Hieronymiano esse alienissima; si forte excipias, quod uenerabile et per antiquum appellari posse non diffiteamur, si tota ueneratio a sola antiquitate proficiscatur.

 131. Ex his rectissime concludi posse existimo, iis coloribus, ab ipsomet Adone nobis depictum esse uetus, seu paruum Romanum, ut magis ad uiuum uix a quoquam delineari potuerit. uiderat, et scrupulose obseruauerat lineamenta hec omnia oculatissimus Rosweydus, priusquam lectori auderet asserere: Adonem ueteris huius Martyrologii uestigiis semper insistere; priusquam lectorem, ueritatis securus, ita confidenter alloqueretur: »Enimuero uetus hoc Romanum Martyrologium, fontem esse omnium aliorum Martyrologiorum  qui uel leuiter inspexerit, non dubitabit asserere. Ado certe ex hoc fonte suas aquas deriuauit. Et ut fontis latex ab origine sua recedens, sensim augescit, et in riuum aquis  undique confluentibus abit; idem factum huic Martyrologio, quod nunc a Beda  nunc ab Usuardo  nunc ab Adone, nunc ab aliis paulatim increuit. Licebit nunc ad fontem digitum semper intendere; eo enim fine, caput fontis, quod hactenus latebat, in apertum produxi.« Hec Rosweydus sagaci, maturo ueroque iudicio, quo usque ferebat adepta tunc temporis Martyrologiorum notitia. Riuuli uero et riuulorum cum primo illo seriei nostre fonte connexio, per totum Usuardini Martyrologii curriculum diebus singulis, tam sensibili et palpabili modo ex Obseruationibus nostris elucescit, ut pluribus hoc saxum hic uoluere superuacaneum uideatur. uerum cum et alia argumenta suppetant,  que Romani parui authentiam mirifice illustrent, lubet et illa sequenti articulo ordinate deducere.



ARTICULUS Iu. Romani parui auctoritas, ex characteribus propriis, stylo, genere, etate demonstratur.

132. Eam modo Romani parui effigiem ex Adonis prefatione expressam dedimus, ut facillime a quouis agnosci possit et debeat, eaque agnita promptissimum sit omnes aduersariorum cauillationes infringere. Demus Frontoni, Florentinio, Cointio ad annum 518, p. 315, et quibuscunque aliis in eadem naui herentibus; demus, inquam, omnia inter Romanum paruum et Adonis Martyrologium ita inter se congruere, ut utrobique idem sit stylus, idem ordo, eadem uerba,  iidem solecismi, iidem errores, prorsus ut in nullo discrepent, sintque similia omnia, nequedum consequens ullo pacto inde fuerit, paruum illud Romanum ex altero contractum, nisi tota Adonis prefatio euidentis falsitatis et apertissime suppositionis conuincatur; quod in ullius cerebrum hactenus, uel per somnium incidisse, non nouimus. Atqui sanctissimus uiennensis presul candide et sincere profitetur, se ad supplendos Bede dies uacuos, adiutum fuisse uenerabili et perantiquo Martyrologio, Rauenne sibi prestito, a se transcripto, a se in capite operis sui posito: inuenitur istud ipsum Martyrologium in capite Adoniani positum, apparent ubique uestigia, tam clare ab Adone presignata, eaque et singula et omnia sic Romano paruo propria sunt ut in nullum  aliud Martyrologium conuenire ullo pacto possint. Et erunt post hec, qui sanctum ipsum Adonem, tantum non mendacii arguentes, tanquam ex tripode nobis definiant, Martyrologium nostrum paruum, seu uetus a Rosweydo editum, non esse nisi epitomen Martyrologii Adonis, in quo omnia purum putum Adonem sapiant. Ego me fateor capere non posse, qui id saltem Florentinio, penitius omnia scrutari soliro, persuasum fuerit. Sed fidem liberemus, ipsumque Romanum paruum uiuis suis, propriis, natiuisque coloribus depingamus.

133. Prima antiquitatis nota propria, et ab Adoniana methodo diuersa, inde in Romano paruo desumitur, quod ubi Ado et ceteri noni seculi Martyrologi, religiose semper sancti aut beati nomen martyribus  et confessoribus prefigunt, auctor istius Martyrologii, licet apponat aliquando, attamen sepius omittere soleat; nam ex duabus et sexaginta annuntiationibus mensis Ianuarii, quibus sancti beati, aut sanctorum et beatorum titulus prefigi potuit in triginta tantum et una reperitur; mense Februario, ex quadraginta quinque annuntiationibus, septem et uiginti apposito carent. Rursus mense Martio ex quadraginta quatuor, sole signate sunt sedecim. Si menses alios percurras, pauciores commemorationes occurrunt, in quibus de ascribenda sancti aut beati appellatione Martyrologii illius auctor sollicitus fuerit, adeo ut toto mense Nouembri uix quater, Decembri solum bis inueniatur. Hanc uero certam esse antiquitatis notam, ex eo confice quod  codices Hieronymiani, tum maiores a Florentinio editi, tum minores, quos priori capite percensuimus, raro id genus titulos premittant, atque adeo tanto rarius, quanto antiquiores fuerint, quod mirifice elucet in apographo Epternacensi, in quo uix nota est sancti aut beati nomenclatio, et ubicunque apponitur, forte tanquam adiectitia expungi meretur.

134. Alter, isque indubitatus uetustatis character, in Romano paruo censeri debet, quod toto anni circulo, ut Martyrologi loquuntur, rarissime uigilias sanctorum signauerit; imo certissime non nisi unam, Rome fortasse propriam, sancti Laurentii; Natalis Domini alteram: cum tamen Beda preter illas duas, etiam sancti Ioannis Baptiste, et sanctorum Petri et  Pauli uigilias posuisse reperiatur; ut inde non improbabili coniectura colligere quis possit, Martyrologium illud nostrum ante Bede tempora fuisse compositum, quamuis nos epocham eius putemus paulo post Bede obitum inchoandam. At uero uigiliarum omissionem inter uetustatis certa indicia plane computandam esse, probant rursus Hieronymiana apographa, ad que sic notat Florentinius XXIu Decembris: »Cum neque in codicibus nostris, neque in Martyrologio uetustissimo  uigilia natiuitatis Domini, in hodiernis fastis indicetur; ansam prebuit dubitandi. non esse hoc in Ecclesia uetustissimi usus, uel saltem certum esse, IN uETUSTIORIBUS MARTYROLOGIIS uIGILIAS NON INDICARI.« Si paulo accuratius Romanum  paruum euoluisset uir clarissimus, aduertissetque, non nisi unam Laurentii, alteramque Natalis Domini uigiliam in eo signari, tametsi plures alie in Adone reperiantur, non tam facile pronuntiasset, »agnouisse se, non Adonem ex hoc Kalendario, tanquam ex antiquo Aquileiensi codice, in suum Martyrologium transtulisse; sed e contra recentiorem scriptorem, inde suum indiculum compegisse.« Neque dicas signari uigiliam Apostolorum XXX Aprilis, nam satis liquet, eam inepte ibi intrusam esse, uti eodem die Quirinus ponitur, in gratiam Nouesianorum ibi ascriptus, et male ex XXX Martii repetitus.

135. Ut hic semel compendio epitomatores omnes exarmem, rogo ad sequentia quesita solidas mihi responsiones subiiciant. Quero, 1o Si Martyrologii  Romani ueteris seu parui compilator Adonis Martyrologium pre oculis habuit, cedo, cur dies septem uacuos reliquit, cum septem illos, non minus ac ceteros omnes ex Adone commodissime implere potuerit? 2o Que ratio satis excogitari potest, cur uigilias, tam clare in Adone signatas, pretermiserit, ut de uigilia Assumptionis Deipare seorsim disputauimus ad XIu Augusti? 3o Cur totius debitum sancti titulum, in Adone distinctissime positum, suppressit? 4o Cur plures passim in Adone annuntiationes? cur in Romano paruo pauciores? sic XIu Aprilis, in illo quatuor integre, in hoc sola una et unica, cur Iu Maii, ex commemorationibus quinque; XXuI Maii, ex sex; XII Iunii et alibi sepius, ex quatuor non nisi rursus unica redditur? Plurima et ferme quotidiana sunt huiusmodi  exempla, que in Obseruationibus nonnunquam expenduntur. Fateor equidem tantum apud me fuisse huius argumenti pondus, ut inde rimari incipiens, totam illam Rosweydi aduersariorum machinam plane ruinosam aduerterim.

136. Quid enim, ita inquiebam, quid pretensum illum epitomatorem absterrere potuit, quominus sanctorum saltem nomina ex Adone excerperet, cum ipsi insolitum non sit, quatuor aut quinque sanctos, imo totidem annuntiationes uno die representare? Inde ad alia scrutanda progresso, lux semper noua, semper maior oborta est, qua Martyrologii istius pretium et estimatio mirum in modum apud me accreuit. Inde tamen, ut dicebam, disquisitionis  mee ferme principium. Ne longius euagemur, conferat lector solum mensem Ianuarium. Quero, cur primo die apponatur Circumcisio, Adoni preterita? Cur omittuntur milites XXX? Cur Euphrosyna, cur Eugendus? Cur III Ianuarii solus Antherus a Romano paruo extractus est, omissis Genouefa et Florentio? Cur XuII Ianuarii nichil habet de Lingonensibus Tergeminis? uide ibi obseruationem nostram. Tu perge ad dies alios non minus inequales, et causam, sodes, uel ineptam excogita, cur hi aut illi pre aliis sanctis ex Adone seligi potuerint. Est ad manum catalogus bene longus, per omnes anni menses diesque decurrens, quem tedii uitandi gratia non produco, cum ex allatis speciminibus in re clarissima nos uersari existimem.

 137. Sed et alio argumento ora obtrectantium occludamus. Contendunt eadem in Romano paruo, eadem in Adone errata reperiri, in quo etiam egregie falluntur, ut exempla multa in Obseruationibus nostris ostendunt. Demus hic non unum specimen. Die II Ianuarii de Argeo et fratribus recte scripserat Romanum paruum, sed Adonis elogium exerrat. Maii uII Romanum paruum, Nicomedie, Augusti et Augustini: Ado, de suo aliquid addens, in errorem denuo labitur; sic enim habet: Flauii, Augusti et Augustini fratrum; uidesis que in eam rem eo die notauimus. Iunii XIX, in Romano paruo legitur: Commemoratio Nazarii et Celsi, recte, opinor, ut Rosweydus in notationibus censuit, interim Ado, illam commemorationem eo die preteriit. Iunii XXIX simplicissima  est Romani parui annuntiatio; que in Adone corrigenda sint, ex Obseruatione nostra eo die intelliges. Augusti uII scribit Romanum paruum, Fausti, Ado, Iustini, errat alteruter, sed non uterque. Augusti XXXI bene a Romano paruo refertur Aristides ex Rufini libro Iu, cap. 3, dum ibi multa ductori superaddit uiennensis, a recto tramite deuiat. Obtundam, si hec sigillatim hic prosequar, cum huiusmodi diuersitates in Usuardo nostro frequentius recurrant; ubi aliud quoque ridiculum Frontonis effatum facile conuelles, dum asserit, iisdem uerbis uti utrumque Martyrologum. Paratum habeo discrepantiarum syllabum, sed satis est paucas hic designasse, ex quibus curiosus lector de aliis statuere ualeat. Preter citatos dies, uideri possunt XI,  XII et XXuIII Ianuarii; XX Martii, XI Iulii, XXuII Augusti. . . . Pergimus ad alias notas Romano paruo proprias.

138. Iam dicta ostendunt uetus esse, saltem Adone et forte Beda antiquius, unde prima prerogatiua ei a Rosweydo data plane uindicatur. Romanum esse faxo et ii agnoscant, qui alterum illum titulum frustra arrodunt. Adonis testimonium ex uiri religiosi ore acceptum, nemo, quod sciam, excepto solo ualesio detrectare hactenus ausus est; nec aduersarii alii id directe impetunt; nam admissa ueritate superius probata, quod nempe uetus illud, seu paruum Romanum Rauenne ab Adone repertum sit, eique certe preluxerit, non negabit Florentinius, nec qui cum ipso sentiunt, predictum Martyrologium uere,  et proprie Romanum esse, quandoquidem disertissime testetur Martyrologus uiennensis, ab urbe Roma Aquileiam cuidam sancto episcopo a pontifice Romano directum. Romanorum pontificum agendi rationem nescire oportet, rerumque Romanarum prorsus esse ignarum, qui inde consequi non perspiciat, indicatum uerbis illis Martyrologium, Rome contextum, Rome scriptum, Rome per id tempus usitatum fuisse, nec alia causa Aquileiam directum, quam ut ea ecclesia, Romane ceterarum matri, sese purius conformaret. Et hec quidem ex uiri religiosi et Adonis fide, apud omnes sensatos cordatosque rectores in aperto esse, persuasissimum habeo. Iam ne quis porro dubitet, ex ipsomet Martyrologio, Romana uestigia satis clare expressa exhibeamus.

 139. Repetenda hic sunt que supra ex clar. Castellano adduximus, ubi credibile non existimans, aliud Martyrologium, preter uere et proprie Romanum, a Romano pontifice alio directum, sic deinde sermonem prosequitur: »At uero, quod probat manifestius, Martyrologium in capite Adoniani operis, apud S. Pantaleonis Colonie repertum, certissime esse antiquum Romanum, ad usum Ecclesie Romane, uerumque apographum illius, quod Romanus pontifex Aquileiam direxerat, non solum inde sumitur, quod sancti ibi reperiantur Romane urbi proprii, et Hieronymianis prorsus incogniti, ut Martina, Dafrosa, Papias et Maurus, solo mense Ianuario; neque ex eo, quod Cathedra sancti Petri proprio die signetur, ab Antiochena rectissime distincta;  uerum etiam quod inter uarias ecclesiarum Romanarum dedicationes, illa quoque occurrat, que est sacelli alti, castri S. Angeli, expressa per terminos INTER NUBES, quodque festo sancti Sebastiani, legatur eius sepulcrum in uESTIGIIS APOSTOLORUM, designando per hec uerba Catacumbas, in quibus sanctorum Petri et Pauli corpora aliquandiu requieuerunt.« Hec tam solerter quam uere a magno Martyrologiorum scrutatore obseruata sunt; nec pluribus opus esse censuit, ut quemlibet non mordicus peruicacem, de tali ueritate conuinceret, cuius radii, solis instar, ad singulas libelli paginas in oculos non lippos incurrunt. Supersunt nichilominus que ad eiusdem rei elucidationem et confirmationem hic subnectam.

 140. Ex solo mense Ianuario, ne longius excurram, ex solo, inquam, isto mense addere potuit Castellanus sanctos Rome proprios atque Hieronymianis omnino preteritos: III, Antherum papam; Iu, Priscum et socios; u, Telesphorum papam; XXII, Anastasium ad Aquas Saluias; XXIII, Emerentianam; denique XXuIII, Agnetem secundo, proprie et precise Romano modo expressam. Inter dedicationes Romanas, preter iam dictam, que habetur XXIX Septembris, de ecclesia Archangeli, a beato Bonifacio papa constructa in Circo, qui locus INTER NUBES dicitur; notabilissima, et si ita loqui licet, Romanissima sunt, que refert idem Martyrologium pridie Non. Maii: Et sancti Ioannis apostoli, quando ante  portam Latinam in feruentis olei dolium missus est: et rursus III Idus, seu XIII Maii: S. Marie ad Martyres dedicationis dies agitur, a Bonifacio papa statutus, nempe a Bonifacio Iu, qui sedit ab anno 606 ad 614. Quid autem magis Romanum dici potest quam quod ponitur uI Iulii: Primus ingressus apostoli Pauli in urbem Romam? Item quod signat idem Martyrologium XIu Septembris, his uerbis: Exaltatio sancte crucis, ab Heraclio imperatore a Persis Ierosolymam reportate; quando et Rome lignum salutiferum crucis a Sergio papa inuentum ab omni populo ueneratur. Nota sunt Sergii tempora, ab anno 687 ad 701.

141. Nec uerebor hic addere festiuitatem, a Gregorio III Rome institutam inter annum 731 et 741,  in honorem beate Marie uirginis et sanctorum omnium, tanquam ampliatiuam, ut ita loquar, prioris dedicationis a Bonifacio Iu celebrate. Hec talibus terminis a Romano paruo consignata est, ut auctor tantum non indicet, eam se uiuente et quodammodo uidente, primum fuisse inchoatam. Attende locutionem: Festiuitas sanctorum, que celebris et generalis agitur Rome, quasi dicere uelit, recentem eam festiuitatem esse, et Rome duntaxat celebrari, necdum ad alia regna aut Ecclesias propagatam. Huius rei luculentior testis esse nequit quam Ado ipse, ex cuius uerbis temporum distinctio aperte commonstrari uidetur, dum superaddit: Sed in Galliis, monente sancte recordationis Gregorio [Iu] pontifice, piissimus Ludouicus imperator, omnibus regni et imperii  sui episcopis consentientibus, statuit ut solemniter festiuitas omnium sanctorum in predicta die  annuatim perpetuo ageretur. Quid Romani parui impugnatores ad rei euidentiam desiderare ultra possint, equidem non intelligo.

142. De hac omnium sanctorum festiuitate, non male disserit Fronto ad supra citatum Romanum Kalendarium, a pag. 142 ad pag. 145; quo loco recte censet, eius Rome institutionem 1 die Nouembris ad Gregorii III tempora omnino reuocandam. De festi eiusdem extensione uideantur Ado et Usuardus. Si uera est Menardi, pro sui Sacramentorum libri etate coniectura, festiuitatem eamdem ante Caroli Magni tempora in Galliis receptam oportet, cum in eo libro clare exprimatur. Sed hec ad nos nichil, cum de sola  Romana festiuitate agamus, cuius institutionem Gregorio III cum Frontone ascribimus. Atque hic, decurso iam toto Usuardo, figendam credimus Martyrologii huius nostri parui Romani epocham, ut nempe compositum statuatur circa annum 740. Ex quo aliisque argumentis iam deductis, eius uetustatem; ex sanctis uero et festiuitatibus Rome propriis, ac peculiaribus, eius genus, patriam et natalem; uerbo, quod uETUS et ROMANUM sit, in confesso positum arbitramur: quod etiam supra ex nomine pape, ibi identidem repetito, et quasi studiose apposito, educi posse, contra Florentinium ostendimus.

143. Reliquum est ut Romani parui characteres ceteros, in ipso singulariter conspicuos paucis colligamus.  An illius auctor Hieronymianum uiderit, aut saltem in adornando suo consuluerit, toto nostro opere apertius declarare ausi non fuimus, nec modo audemus; et licet quandoque iidem sancti in utrisque notati occurrant, ut uide XXuI Februarii, probabilius censemus, ex Romanis aliarumque ecclesiarum Kalendariis sanctos illos a Romani parui auctore acceptos esse, qui ferme uulgo magis innotuerant. Tria obseruo Romano paruo propria. Primum, ex Historia Eusebii, interpretationis Rufini, magnam partem coaluisse, ut sepissime in hoc opere intento quasi digito commonstrauimus. Atque hoc unum est, quod Henricus ualesius, nouissimus Eusebii interpres et illustrator, commode aduertere potuit, et diligenter prestitit, melius nomini suo consulturus, si  reliquis, eius eruditione parum dignis, imo ad eius forum minime pertinentibus, supersedisset. Solus mensis Februarius, ut alios fecundiores non adducam, Iu, uIII, IX, XuIII et XXuII, assertum ualesii abunde comprobat. Plures sanctos suggeret mensis December, ut XIX eiusdem mensis te nostra docebit obseruatio.

144. Alterum Romani parui germanum indicium dabit obseruatio, X Ianuarii, in Nicanore, eademque alibi frequentius inculcabitur; nimirum singularem operam a Romani parui auctore positam, ut Christi Domini et apostolorum discipulos, quos in sacris litteris nominatos reperit, certis diebus assignaret, id quidem pro suo arbitrio, sed, ne debito cultu tam inclyti fidei nostre propagatores priuarentur.  Exempla obuia sunt; en paucula: XXI Ianuari agitur de Publio; XXIII, de Parmena; XXu, de Anania; II Februarii, de Cornelio; III, de Agabo; XuI, de Onesimo, etc. Hi uero et tot alii, cum in antiquioribus Martyrologiis noti non sint, quis audeat inficiari ab huius Martyrologii auctore primum collectos fuisse? Tertium iam notauit superius Castellanus, ostendens prophetas ueteris Testamenti, ab Hieronymiano preteritos, a Martyrologii nostri compilatore, pro suo rursus libitu, signatos esse. Ut taceam Abbacum et Micheam Xu Ianuarii; Ieremiam, I Maii; Elizeum, XIu Iunii, unus mensis Iulius quinque prophetarum commemorationes suppeditat, quarum sola prima de Aaron in Hieronymianis innotescit, in Beda solus Isaias, qui de cetero paucorum  aliorum meminit, ea ratione et modo quem explicat Papebrochius tomo I Aprilis, pag. 857.

145. Hisce superaddi potest quartum caput, idque in hac re postremum, sed soli etiam Romano paruo, pre Hieronymianis et Beda, omnino proprium. In illis uix ullam inuenias martyrum Africanorum, in Wandalica persecutione passorum, memoriam, in hoc satis frequens est, ut palam facient Obseruationes Usuardine. Ne diu querendum sit; inspice XXIX Martii, XIII Iulii, uI Septembris, XIII et XXuIII Nouembris, uI et Xu Decembris, quorum modo aliqua mihi inheret recordatio. Colligat, obsecro, equus lector characteres omnes, toto hoc  articulo enumeratos, Romano paruo tam peculiariter debitos, ut nulli alteri conueniant; repetat animo delineationem ab Adone tam natiue representatam; conferat que toto capite disputata sunt, meritamque Rosweydo laudem, aliquando restituendam mecum decernat: reddatur, inquam, Rosweydo honos, redintegretur fama nominis, perstetque eruditissimi uiri gloria, qui tam uetus, tam illustre, tam authenticum monumentum primus eruerit, primus uulgauerit, primus fontem monstrauerit, ex quo Adonianum atque ex hoc Usuardinum nostrum Martyrologium promanauerint. Superest horum duorum genealogia sequenti capite pertexenda.



CAPUT III. De Adonis et Usuardi propagine.


146. Exhibitis, enumeratis probatisque Adonis progenitoribus, huc Martyrologiorum prosapiam deduximus, ut iam de Adone ipso, eiusque legitima prole Usuardo, quem unice illustrandum suscepimus, agendum supersit. Et quidem toto precedenti capite satis demonstrata est prima illa, quam num. 78 expresseram, propositio, nempe quod Ado in adornando Martyrologio suo usus sit Romano paruo Rosweydi, tanquam stamine, si ita loqui licet, totumque ferme ad uerbum descripserit; id quod preterea toto nostro opere, seu perpetuis ad singulos Usuardinos textus Obseruationibus, tam perspicue ostensum est, ut talpam esse oporteat, qui de tam euidenti ueritate ausit dubitare. Sequitur  modo propositio altera eque euidenter in predictis Obseruationibus comprobata, et citato num. 78 his uerbis concepta: Usuardus Adonem, quem Flori librum secundum appellauit, ita in omnibus secutus est, ut uerum dici possit Adonis compendium. Meminerit lector, maiores nostros post Molanum aliosque eruditissimos uiros, in eo passim errore uersatos quod Usuardum crediderint Adone antiquiorem, uel saltem ita synchronum, ut alter alterius Martyrologium non uiderit, quod innumeris locis toto priori de Actis sanctorum semestri decantatum est, donec Papebrochius, tomo u Iunii, pag. 250, col. 1 in fine, oppositum cepit obseruare. Hic iam tractanda sunt que ad uiuam Adonis et Usuardi delineationem, preter iam a nobis et maioribus nostris dicta, desiderari  possent.



ARTICULUS I. De Martyrologio sancti Adonis uiennensis episcopi.

147. Non satis pro merito de Adone locutus uidetur Bollandus, dum in prefationis generalis capite 4, § 8, pag. LII sic cursim de eo disseruit: »Sanctus Ado eodem seculo  uiennensis in Gallia episcopus, de quo agemus XuI Decembris, luculentius scripsit Martyrologium. Edidit illud Iacobus Mosander; dein Rosweydus, cum tribus mss. collatum, Euerbodiensi, S. Pantaleonis, Petri Scriuerii, hunc precipue secutus. Habemus cum tribus aliis collatum  mss, exemplaribus, uidelicet monasterii S. Laurentii Leodii, cui tamen Usuardi ad Carolum regem prefixa est epistola; ecclesie Taroanensis cenobii Dobiensis.« Ita Bollandus, nichil memorans de prima et omnium antiquissima editione, ab Aloysio Lipomano procurata, que exstat operum eius tomo Iu, a pag. 150. Nonnulla ibi prefatur Aloysius, ex communi tunc opinione recepta, que modo falsa agnoscimus: sed obseruatu dignissima sunt uerba illa, quibus ob repertum Adonis exemplar, incredibile gaudium testatur: »Quanta, innuit, tunc exsultauerim letitia, Deus scit, omne aurum nichil esse duxi in comparatione illius . . . ac ingentes Deo nostro et Filio eius Domino Iesu Christo gratias egi, necnon amico fideli, qui tanto me munere decorauerant.

 148. Id autem in hac Aloysii editione notandum est, distinxisse illustrissimum ueronensem antistitem, inter uitas, ut ipse uocat, seu longiora illa Adonis elogia, ex passionalibus exornata; distinxisse, inquam, inter ea que breuius, et alia que diffusiori stylo describuntur: nam »breuiores, inquit, plereque sunt, que uulgo in D. Hieronymi Martyrologio habentur. In edendo ergo Adone hunc modum tenui, ut que a D. Hieronymo sunt posite, omnino pretereantur, cum in promptu sint omnibus, nisi eis additum quid reperiatur. Que autem ab illo non sunt posite, hic omnes sunt inserte.« uult dicere, breuiores omnes commemorationes a se preteritas esse, sola longiora elogia impressa. Sed quis harum  rerum peritus intelligat, breuiores uitas, in D. Hieronymi Martyrologio haberi? Profecto idea huiusmodi ab Hieronymianorum stylo immensum distat, in quibus scilicet tantum nomina martyrum, locus et dies passionis positi habentur; qui plura in Martyrologio aliquo reperit, certo statuat, non esse sibi pre manibus purum Martyrologium Hieronymianum.

149. Huic difficultati explanande opportune succurrit sagax in hac parte Molani obseruatio, prefationis sue cap. 2, »citari nempe a permultis Martyrologium D. Hieronymi, quod uulgo habetur: uerum illi, inquit, non citant ipsum Martyrologium Eusebii et Hieronymi, sed Usuardi, qui ex Eusebio, Hieronymo, Beda, Floro et aliunde suum Martyrologium,  cura et iussu Caroli Magni collegit.« Plura quidem hic peccat Molanus, sed illud uere asserit, citari a permultis, ut a Petro Equilino, et eo tempore passim ab omnibus, Usuardinum, pro Hieronymiano, quale ipsi nunquam uiderant, saltem quod eo nomine recte ueniat, cuiusque exempla a Florentinio edita sunt. Erat tunc ea Martyrologiorum confusio, ut in cuiuscunque fronte famosa epistola Chromatii et Heliodori legeretur  Martyrologium illud Hieronymianum appellaretur; atque inde per aliquot secula, Hieronymi nomen Usuardino Martyrologio adhesit. Ut res pateat, confer Usuardum cum Aloysii editione, et continuo  perspicies, breuiores annuntiationes omnes pretermissas esse, ubi uero longiora elogia ex Adone contraxit Usuardus, illa integre et Adoniane ab Aloysio restituuntur. Atque hic rursus semina uides, ex quibus crescat posita superius propositio; puta, Usuardum, totum ferme Martyrologium suum, ex Adone aut descripsisse, aut contraxisse.

150. Porro sanctum Adonem Martyrologum, non Treuirensem, ut Aloysius, Mosander et alii plurimi perperam censuerunt, sed uiennensem fuisse archiepiscopum, satis euicit Rosweidus, atque hoc tempore apud eruditos omnes in confesso est. uitam eius, uel potius uite compendium ex Breuiariis uiennensi et Romanensi acceptum, aliis documentis erudite illustrauit Mabilio, seculi Iu Benedictini parte II, a  pag. 262 ex quo ea, que sanctissimi et doctissimi uiri etatem ac Martyrologium spectant, paucis decurram. »Nobili prosapia exortus« dicitur in pago Wastinensi aut Senonico, »circiter annum octingentesimum« in lucem editus: »quippe annos natus septuaginta sex, decessit anno Christi octingentesimo septuagesimo quinto.« Monachis Ferrariensibus in disciplinam traditus, istic a Sigulfo abbate adhuc infantulus, aut puer susceptus fuisse uidetur; »ubi bene conuersatus, teste Lupo, omnes sibi ceuos in studiis litterarum preiuit.« Inde ad Prumiense cenobium, rogatu Macwardi abbatis directus, ibi aliquandiu commoratus est, donec »quorumdam inuidiosorum insidiis« impetitus, Romam se contulit, »ut domum B. Petri principis apostolorum orationis  gratia uisitaret,« unde post quinquennium patriam repetens, Rauenne Martyrologium illud reperit et descripsit, de quo toto capite proxime precedenti abunde litigatum est.

151. Rauenna cum effosso thesauro digressus, »inde Lugdunum peruenit, ubi tunc preerat digne memorie Remigius, presul eximius, qui Dei famulum Adonem pie suscepit, et queque necessaria illi perbenigne exhibuit.« Ab hoc igitur ob scientie et probitatis laudem detentus, Lugduni aliquandiu commoratus est, et, si uera narrat Breuiarium Romanense, Remigius Adoni »Ecclesiam beati Romani, cum sibi adiacentibus rebus in obsequium delegauit, ubi secretius orationi uacaret:« imo et litterarum studiis, ac potissimum adornando Martyrologio suo,  haud dubie Remigii, et aliorum presulum hortatu, quos per »imperium ac iussionem sanctorum uirorum,« in prefatione sua fortasse intelligi uoluit. Hic nos cum Mabilione, Castellano aliisque Martyrologii eius epocham figendam censemus, nempe priusquam ad cathedram uiennensem eueheretur, quam anno 860 certo conscendit, ut proinde uerosimillimum sit, prefatum Martyrologium circa annum 858, aut forte paulo citius exaratum fuisse: »nam ceteras lucubrationes,« inquit Mabilio, »condidit iam episcopus,« hunc uero ante episcopatum agressus est; utique dum Rauenna redux, totus erat in colligendis sanctis, eorumque passionibus latius describendis, »seruiens infirmioribus fratribus ad  laudem omnipotentis Dei,« etc., cui operi exornando non aliud magis opportunum tempus assignari potest quam pro Lugduni apto ad id otio fruebatur. Atque in hac Martyrologii Adoniani epocha facile cum Mabilione conueniunt hodie eruditi omnes.

152. Non ita mihi placent argumenta aliqua a laudato Mabilione in eum finem adducta, ex caro sibi, nescio quo, Adoniano codice ante annos sexcentos, ut ait, manu descripto, ex quo satis intrepide contendit pag. 273 circa medium, »restituendam esse« Adoni »commemorationem sancti Mauri abbatis, sancte Scholastice, et aliorum fere omnium sanctorum, quos Mosander et Rosweydus eliminauerunt.« Et sub pagine initium dixerat: »Idem iudicium esto de omnibus fere nominibus, que Mosander et Rosweidus  in secessum reiecerunt.« Hec eruditissimo uiro, nostrique operis, dum uiueret, amantissimo, ut ut uelim, concedere omnino non possum, cum non semel obseruauerim, prefatum codicem, quem solum in Actis Benedictinis passim appellat, ab omnibus tum editis tum mss. nostris longissime discrepare. Exemplum non unum recurrit in Obseruationibus Usuardinis uI Iulii, XIII Septembris, XII Nouembris et alibi. Ut autem euidentius pateat codicem Mabilonianum uere et pure Adonianum non esse, eruditos lectores solum rogare uelim, ut ipsi per se Adonem conferant cum Usuardo et Notkero: cum enim hi duo priorem passim aut contrahant aut describant, certiori indicio explorari nequit quid proprie Adoni, quid multiplicibus eius interpolatoribus  sit ascribendum: nec ad id pluribus ferme opus est, quam ut predictas Obseruationes nostras consulant, in quibus cum fonte riuuli quotidie comparantur.

153. Iuuerit hec patentissimo exemplo ob oculos ponere. Mabilio pag. 272, paulo infra medium, sic habet: »Ad hec in ms. codice nostro dedicatio ecclesie monasterii Cellensis anno 850 facta, accurate describitur XuII Kal. Nouembris, eum ad modum quo superius relata est ad annum 873, ubi de sancti Frodaberti abbatis translatione egimus. Hec quo minus ab interpolatore addita putem, ea me causa mouet, quod singulas, quas uocant circumstantias, non ita accurate nosset homo posterioris temporis.« Hinc nempe Adonis etatem detegere  uoluit Mabilio, que aliunde melius et certius eruitur: fallunt enim ea omnia, si ad propositam regulam exigantur. Usuardus et Notkerus de accurata illa descriptione dedicationis ecclesie Cellensis nec uerbum proferunt. Preterea, nec in Adone Aloysii, qui longiores historias nusquam negligit, nec in Mosandri aut Rosweydi editionibus, nec demum in mss. Leodiensi, regine Suecie, Taroanensi, aut Lobiensi, nec demum in Adonianis codicibus a Papebrochio in prologo ad Bedam enumeratis, aut aliis mss. nostris, ulla prefate dedicationis reperitur memoria; estque adeo apertissime consequens, a puritate Adoniana longissime recedere Mabilionis codicem, ab eo tantopere laudatum. Non necesse  est, tantum opere in Martyrologiis examinandis, quantum hisce aliquot annis a me collocatum est, quemquam posuisse, ut plane conuincatur, nullum Adonem manuscriptum, quantumuis antiquum, ad Rosweydi editionem ullo pacto comparandum.

154. Nemo mihi succenseat, si meritam palmam Rosweydo uindicem, quanquam non adeo integram omnibusque numeris absolutam arbitrer eius editionem, ut non aliquando ab eius placitis libere recedam; tum presertim, cum iuxta propositam regulam, Usuardi et Notkeri consensum habeo; uidelicet, dum annuntiatio, a Rosweydo in appendicem reiecta, in duobus eius filiis reperitur: tum ego magnopere ambigendum non puto, quin eadem illa Adoni quoque ascribenda sit. Ut uno specimine  rem in aperto ponam, uideat lector Obseruationem nostram ad Usuardum die XX Martii, ubi Archippum, Pauli apostoli commilitonem, Adoni restituendum putamus, quidquid a Mosandro asterisco notatus, a Rosweydo in appendicem reiectus sit; ea ducti ratione quod in utroque Adonis filio, Usuardo et Notkero diserte signetur, preterquam quod etiam ab Adonis genitore Romano paruo referatur. Si ad hanc normam codices Adoniani, tum mss. tum typis excusi, scrupulosius discutiantur, puto uiam facillime sterni posse, ut simplex, integra, genuina et germana Adonis, editio procuretur.

155. Quid quod et aliam explorandi semitam aliquando ingressus sim, quamuis ipsam tam securam  non existimem. Ea est, ut si quando in Usuardo et Notkero commemorationem reperiam eadem sententia eademque phrasi conceptam, que ex Beda accepta non sit, tum non difficulter inducar ut credam, Adoni illam tribuendam esse. Si quis discernicula certiora proferre in medium possit, ultro et gratanter acceptabimus. Interim nec Mabilionis, nec cuiuscunque alterius auctoritate mouebimur, ut que Adoniana non sunt, sub Adonis nomine uenditari patiamur. Exemplo iterum sint Florentinius et Hilasius, quos XXuII Septembris Martyrologio uiennensi obtrudere conatur laudatus Mabilio ex Petro de Natalibus, lib. uIII, cap. 124. Non est me hercule satis idoneus auctor Equilinus episcopus, ut ferat testimonium pro Adonis germana simplicitate, quam nos  ex tam uariis exemplaribus stabiliendam suscipimus, a quibus omnibus absunt citati duo martyres, quos aliunde acceptos in suum Martyrologium retulit Usuardus, ut est in nostra Obseruatione, iam dicta die XXuII Septembris. Iam me longa experientia docuit, non a solo Petro aliisque pluribus, sed et ab eminentissimo cardinali Baronio nonnunquam perperam citari Adonis Martyrologium.

156. De reliquis que ad Adonem attinent, cum Mabilione non disputo, istis locus erit in Actis XuI Decembris. Reiicienda omnino non sunt que de Adoniani Martyrologii accessionibus coniicit in hec uerba: »Quod enim alia atque alia desint in diuersis membranis codicibus, id prouenit ex duplici  capite. Primum, quod cum istud Martyrologium in diuinis officiis, per uarias ecclesias egeretur, alii ipsum contrahebant, alii quosdam sanctos, prouincie aut ecclesie sue ignotos resecabant. Alteram, quod auctor ipse multis uicibus Martyrologium suum auxit, alios atque alios addendo sanctos, qui in eo primo non exstabant. Unde contigit, ut qui primarium exemplar transcripsere, non tot habeant, quam qui secundariis exemplaribus usi sunt.« Prudentem coniecturam hic non respuo, quippe qui eam nonnunquam admittere debuerim, precipue circa episcopos uiennenses, quibus cum Usuardus sepe careat, uerisimile existimo, Adonem ipsos Martyrologio suo Lugduni perfecto, uienne postea superaddidisse. At uero, ubi primigenia simplicitas queritur,  non coniecturaliter, sed certo decernimus, eam non ex unius aut alterius codicis, sed ex plurium eque probatorum collatione educendam quemadmodum in expurgando ab additionibus Usuardo, toto hoc opere prestitimus: quo solo argumento, uel si deessent cetera, Mabilionis exempla omnia, multis locis adducta, Adoni penitus abiudicanda sunt.

157. Pluribus hic supersedeo, cetera docebunt Obseruationes nostre Usuardine, quibus satis probatum est, non solum Bedam a Floro auctum, et Romanum paruum, sed Hieronymianum etiam, Adoni aliquando preluxisse; quod non uideo cur a Castellano negatum sit in preuia admonitione ad primum Bimestre pag. 22, quamuis omnino fatear, rarissime in Adone occurrere uestigia Hieronymianorum  stylo conformia. Si hactenus dicta cum iis iunxeris que superioribus capitibus de sancto Martyrologo disputanda fuere, ad Martyrologii Adoniani etatem et genealogiam nichil ultra desiderari perspicies. Audi hic modo, quam ipse de toto suo opere rationem reddit, in prefatione sua sic lectorem alloquens: »Ado peccator lectori salutem. Ne me putes in hoc opere in uanum laborasse, et rem non necessariam exsecutum fuisse; breuiter tibi causam facti aperiam. Primum fuit imperium ac iussio sanctorum uirorum, ut supplerentur dies, qui absque nominibus martyrum in Martyrologio  tantum notati erant. Deinde collecti undecunque passionum codices, animum in tantum suscitauerunt, ut non  solum preteritas dierum festiuitates, uerum et aliorum, qui per totum annum ibi notatim positi erant, latius et paulo apertius describerem, infirmioribus fratribus et minus legere ualentibus seruiens, ad laudem omnipotentis Dei, ut in memoriis martyrum haberent compendiosam lectionem, atque in paruo codicello, quod multo labore alii per plures codices exquirunt.«

158. Atque hinc longe ille in Adonis Martyrologio desumpte ex martyrum passionibus historie, hinc magna illa dierum inequalitas, dum nempe Actorum defectu, sanctorum nuda ferme nomina referuntur, quo haud dubie, qui in diuinis officiis Adonis Martyrologio forte uti ceperant, impulsi fuerint, ut nuper  aiebat Mabilio, ad resecanda incognitorum sanctorum nomina; uel potius, ut ego uerosimilius existimo, ad contrahendas historias, ut ad uniformitatem aliquam dies singuli reducerentur. In eo felicissime uersatus est Usuardus, Adonis Martyrologium abbreuians et expoliens, sed quod mirere, ignorato uero auctoris nomine. Cum enim Usuardus alios Martyrologos, preter Hieronymum, Bedam et Florum non nosset; stylum autem Adoniani operis, ab Hieronymiano longissime recedere; contra uero Bede a Floro aucto persimile, credidit Flori secundum librum esse, quo uacui omnes Kalendarum dies supplebantur. Frustra argues latissimum inter utrumque Martyrologium discrimen in Usuardi oculos incurrere uerosimiliter debuisse; id scio et  fateor; at mihi tam certum tamque euidens est Adonis opus fuisse, quod librum Flori secundum appellat Usuardus, ut uel paradoxum admittere oporteat, nempe Martyrologium, quod Adonis nomine uenit, non esse Adonis, sed Flori; uel fingere miraculum, quo uidelicet fateamur, Florum et Adonem sic scripsisse, ut Menechmos diuerso partu effuderint. Ast hec comminisci superuacaneum est: Usuardum ipsum dramatis nostri, ut ita dicam, herem, hic demum cominus intueamur.



ARTICULUS II. De Martyrologio Usuardi monachi.

159. Huc reducenda fuit tota nostra de Martyrologis et Martyrologiis disceptatio, ut premissis Usuardi  proauis, parentela, cognatione et affinitate, ipse tandem, seu fetus eius, omnium oculis clarius exponeretur. Non uacat, nec opus est, hic describere que de eo multi eruditissimi uiri, preter maiores nostros, pridem tradiderunt, Adrianus ualesius, Ioannes Mabilio, Gerardus du Bois, et recentissime Claudius Castellanus, omnes in eo iam conspirantes contra Sigeberti, Trithemii aliorumque antiquiorum opiniones; 1. Usuardum nostrum fuisse monachum presbyterum ordinis S. Benedicti, in cenobio Pratensi, seu sancti uincentii Lutetie Parisiorum. 2. Floruisse, non sub Carolo Magno, sed sub cognomine nepote Caluo, atque huic, non illi opus suum dedicasse. 3. Martyrologium suum composuisse circiter annum 875. Que omnia satis solide  probata inuenies apud Mabilionem in Prolegomenis ad sec. Iu Benedictinum, parte II, pag. 88, atque in Historia Ecclesie Parisiensis laudati du Bois, parte I, pag. 467, quibus in stabilienda Usuardi etate et professione omnino subscribimus; in hoc plane dissentimus, quod eum Bollando, Henschenio, Papebrochio aliisque omnibus, solo excepto Castellano, Usuardum Adoni preponant, aut quamuis suppares uideant, sic tamen scripsisse Martyrologia sua existiment, ut neuter alteri notus fuerit, et uterque eodem fere tempore manum ad opus suum admouerit: que ecclesiastici historici iam citati uerba sunt; quibus adde subtimidum Mabilionis assertum, num. 174, Ad usuardi auctoritatem prope accedere Adonis Martyrologium:  ubi dicendum erat non plus Usuardo auctoritatis inesse quam ex Adone transumpserit; non plus riuulo quam fonti; non plus nato quam genitori.

160. Iam sepius monui agnouisse demum Papebrochium tomo u Iunii, pag. 250, col. 1 in fine, preposterum illum ordinem, idque ex Castellani suggestione, a quo primum transpositus est, et prioritatis loco restitutus uiennensis Martyrologus, quem annis fere octodecim, in scribendo Martyrologio Usuardum antecessisse breui hac supputatione ostenditur. Usuardi Martyrologium dedicatur Carolo Caluo iam imperatori; atqui Caluus imperator non fuit ante annum 875; ergo uel illo anno compositum, saltem completum est, uel anno  sequenti: atqui Ado, ex num. 151 suum scripsit circiter annum 858, stat igitur nostri calculi exacta ratio. Hoc solum argumentum hic ex professo nobis uersandum est, Usuardum pleraque sua omnia ex Ddone accepisse, cuius continuam probationem exhibent quotidiane ad Martyrologium Usuardi Obseruationes a prima die Ianuarii ad ultimam Decembris, quibus utriusque Martyrologi textus expendo, annuntiationes, ut hic loquimur, annuntiationibus, phrases phrasibus, uerba ipsa uerbis comparo; factaque collatione, Usuardi laterculos, ex Adonianis descriptos, abbreuiatos, contractos, modice quandoque ex Beda immutatos, ea perspicuitate, ni fallor, ostendo, qua maiorem in hisce rebus desiderare nemo queat. At eo pacto, ut plagiarium  me dices Usuardum traducere. Apage plagii crimen, audi ipsum Usuardum totius operis sui rationem reddentem, tumque intelliges, quid de suo ipse se prestitisse, quid ex aliis sanctorum Patrum Martyrologiis sese accepisse ultro fateatur; id fere unum molitus, ut ad commodam equalitatem sanctorum commemorationes, singulis Kalendarum diebus, concinna methodo reduceret.

161. Expendamus ipsam Usuardi prefationem ex illustri codice nostro Heriniensi, unde illam edidit Bollandus cap. 4, § 7, queque in aliis etiam uetustis codicibus reperitur, et uel in ipso Adone Leodiensi S. Laurentii, etc. Domino uenerabiliter recolendo, Karolo regum piissimo  Husuardus, quanquam indignus sacerdos et monachus, presentis  eui prosperitatem et eterne beatitudinis gloriam. uestram minime latet celsitudinem, o reuerende princeps, qualiter imitandis antiquorum studiis monemur, quidquid in libris, maxime ecclesiastice doctrine congruis, minus debito perfectum habetur, uel pro posse supplere, uel suppleri optare. Que res, pia quidem sollicitudine, addito etiam uestre dignitatis iussu, me compulit, ut uidelicet sanctorum recurrentes festiuitates, ex diuersis sanctorum PP. Martyrologiis in quamdam exciperem unitatem. Recolebam siquidem in sacris sanctorum solemniis, multimodos proprie negligentie excessus; quod me plurimum ad hoc eis in Dei amore persoluendum cogebat officium; etsi non satis idoneum, utpote inscium, sed tamen diuino,  ut confidebam, ac indigno eorum subleuandum auxilio. Nam et uenerabilium, Hieronymi uidelicet ac Bede presbyterorum in hoc prouocabar descriptis; quorum unus breuitati admodum studens, alter uero quamplures Kalendarum dies intactos relinquens, multa probantur huius opusculi preteriisse necessaria. Adhibui igitur Flori memorabilis uiri, COLLECTA E PLURIBUS IN EODEM NEGOTIO SECUNDI LIBRI COMMENTA; quem maxime imitandum, in his que uisa sunt congrua ac memoria digna, censui, quia plura summo studio, que breuiter perstrinxi, et correxit et addidit.

162. Postrema hec Adonem uiuacissimis coloribus adumbrant; et licet in uulgari Usuardi prefatione a Greueno, Molano aliisque edito, paulo aliter exprimantur, recte perpensa, eodem prorsus recidunt.  Sic ibi legitur: Quorum prior breuitati studens, alter uero quamplures Kalendarum dies intactos relinquens, multa inueniuntur huius operis preteriisse necessaria: quos tamen secutus, censui et Flori memorabilis uiri latiora iam in eo ipso negotio sequi uestigia, presertim in secundo eiusdem libro; ibi enim multa, que in priori omiserat, et correxit et addidit. Attende Bedam hic describi ab Adone, non ex aliqua parte, ut Florus fecerat, sed integre completum. Porro ex his plane conficitur tria Usuardum pre oculis Martyrologia habuisse, ex quibus opusculum suum coagmentaret, in predicta uulgata prefatione monens: At siquid, preter quod ab illis accepi, in hoc tempore auctum uel mutatum est, sagaci a me indagine id perquisitum agnosci poterit. Atque  eccum plane euanescit plagii crimen, de quo nuperrime memini, dum ad unum illud SI QUID reuocantur, quecunque pure Usuardina nuncupari possunt, accepta ex tabulis Martyrum Cordubensium, unde Usuardus sanctorum Georgii et Aurelii reliquias conquisierat; ex uicinioribus Galliarum ecclesiis, aut ex passionalibus, paucisque aliis documentis, que suis locis indicare atque enumerare non pretermisimus.

163. uerumtamen sincere agnoscit Usuardus se ex tribus potissimum Martyrologiis sumpsisse prope omnia; ex Hieronymianis scilicet, ex Beda, pro ut a Floro auctus fuerat, que sunt Flori memorabilis uiri latiora iam in eo ipso negotio uestigia, et ex eiusdem Flori libro secundo, ubi multa que in priori omiserat,  et correxit et addidit: uel ut clarius habet prefatio Heriniensis; Adhibui igitur Flori, memorabilis uiri, collecta e pluribus in eodem negotio secundi libri commenta, QUEM MAXIME IMITANDUM IN HIS, QUAE uISA SUNT CONGRUA ET MEMORIAE DIGNA CENSUI, QUIA PLURA SUMMO STUDIO, QUAE BREuITER PERSTRINXI, CORREXIT ET ADDIDIT. Quemnam, obsecro, manifestius imitari potuit Usuardus quam Adonem, breuiter perstringendo que hic longis suis elogiis summo studio addiderat, seligendoque que uisa sunt congrua et memorie digna? De cetero Hieronymianum, et Bedam Flori consuluisse Usuardum Obseruationes nostre sepissime ostendunt, nec minus clare euincunt Florum illum, ab Henschenio et Papebrochio  editum, nunquam uidisse. Torquet eruditorum ingenia et maiores nostros mirum in modum uexauit secundus ille Flori liber, quem tot seculis, et presertim proxime preterito, frustra quesitum nouimus, et porro frustra querendum, nisi, ut supra dicebam, uel paradoxum nobis, uel miraculum sobrii et uigiles fingamus.

164. Negotium facessit solum Flori nomen, quod si non appellasset Usuardus, opus ipsum citatum, tam clare, tam aperte, tam perspicue Adonem referret, ut ex solis depictis characteristicis, legentium et conferentium oculos ueritatis luce perfunderet. Describuntur siquidem commenta collecta e pluribus in negotio Martyrologii, que in priori opere Bede a Floro aucto omissa fuerant: in hoc autem addita, ut  quamplures illi Kalendarum dies intacti ex omni parte implerentur, sicque adessent omnia talis opusculi necessaria. At suppletio illa Adonis non semper congrua est, nec memorie in Martyrologiis referende digna, cum historie longiores sint, quas idcirco Usuardus breuiter perstringere coactus fuerit. Atqui hec ipsissima et genuina Adonis lucubratio est, sic in eius prefatione, quam habes num. 157 delineata: Ne putes me in hoc opere in uacuum laborasse . . . . Primum fuit imperium ac iussio sanctorum uirorum, ut supplerentur dies, qui absque nominibus martyrum, in Martyrologio  tantum notati erant. Deinde collecti undecunque passionum codices animum in tantum suscitauerunt, ut non solum preteritas dierum festiuitates . . .  latius et paulo apertius discriberem, etc. Hec toto opere Adoniano ubique se produnt, et diebus singulis cum Usuardina contractione a nobis comparata, sic parentem commonstrant, sic genus indigitant, ut filius nullus genitorem melius referat, hoc est, ut nulla epitome magis congrua, memorie digna, et in Martyrologico opusculo necessaria, eatenus inuenta sit. Quis igitur ultra dubitet quin sub Flori nomine, uel pro Flori libro secundo, Adonis Martyrologium Usuardus descripserit?

165. Noua hec esse dicas, mira clamites; nichilominus certum erit et indubitatum quod scribimus, idque manifestissime reteges, si prolem cum patre, si Usuardum cum Adone contuleris, uel ut labori parcas, si quotidianas Obseruationes nostras expenderis.  At queso, inquies, qui Usuardo in mentem uenire potuit Florum nominare, cum forte adhuc superstes esset Ado ipse, uerus Martyrologii auctor, nomen suum in fronte operis tam clare exprimens, Ado peccator lectori salutem. Id qua ratione factum fuerit equidem miror et ignoro; sed ita rem habere, hoc me apertissime, perpetua hisce aliquot annis collatione, comperisse existimo. Effugio utitur Castellanus, prefationis ad 1 Bimestre pag. 23, dum difficultatem declinans, ait Usuardum non asserere se Florum descripsisse. At melius idem ipse in opere suo, pag. 764, fatetur, Usuardum Adonis manuscriptum, Lugduno ad se destinatum, pro Floro descripsisse et abbreuiasse. Quid enim aliud sonant uerba illa:  Adhibui Flori memorabilis uiri collecta e pluribus in eodem negotio secundi libri commenta? uel ista: Censui et Flori memorabilis latiora iam in eo ipso negotio sequi uestigia, presertim in secundo eiusdem libro? Ego in toto isto libro secundo non alium quam Adonem uideo, Adonem sentio, Adonem loquentem audio.

166. Iam si proposite questioni insistens, rogitando obtundas et eneces qui Usuardo in mentem uenire potuerit Florum nominare, cum adhuc probabiliter superstes esset Ado ipse, nomen suum in fronte operis tam clare exprimens, Ado peccator lectori salutem? ad eam questionem non habeo quod reponam, preter hanc unam uerisimillimam, me  quidem arbitro coniecturam; uidelicet, missum Lugduno ad Usuardum uiennensis antistitis opus acephalum fuisse; puta cardisse prefatione et Romano paruo, cui ipsa prefigitur. Ne uero gratis id me fingere existimes, quero an satis credibile uideatur nullum usquam de Romano illo paruo, ab Adone Rauenne reperto, uerbum facturum fuisse Usuardum, si illud in fronte operis ad se transmissi uidisset? Aberat igitur Romanum paruum; aberat proinde et tota Adonis prefatio; atqui nomen suum ibi expresserat Ado, quod in totius operis decursu, procul dubio, omiserat; nichil itaque adeo mirandum, si Usuardus uerum nomen auctoris Martyrologii ad se missi ignorauerit. Hoc posito, uidentur cetera sponte profluere, etiam ratio ipsa cur Usuardus  opus illud Floro tribuendum putauerit.

167. Hanc equidem sic cum animo concipio: cum iam pridem Lugduno abesset Ado, ad uiennenses infulas, ut minimum anno 860 euectus, relictum Lugduni opus absque auctoris nomine; symmista aliquis Benedictinus monachus ad Usuardum Lutetiam direxerit; hic uero Bede Martyrologium, a Floro recensitum, cum eo componens, ac miram utriusque similitudinem passim agnoscens, continuo secum ipse statuerit fetum utrumque aut gemellum esse, aut saltem ab eodem parente progenitum. Aliunde, non minus ipse quam Wandalbertus, nouisse poterat Florum illum nominatissimum ecclesie Lugdunensis subdiaconum, plures habuisse ueteres et emendatos codices; quid magis procliue quam inde  collegisse secundum aliquem et pleniorem Martyrologii librum a Floro esse compositum, cum in primo tot Kalendarum dies intacti remansissent? Non eo id dico quod credam ueteres illos qualescunque Flori emendatos codices Martyrologia fuisse, multo minus Martyrologium integrum et completum a Floro conditum; sed quod nominis eius celebritas Usuardo, acephali Martyrologii auctorem querenti, facile suggerere potuerit Florum illud adornasse, cuius eo tempore insignis doctrine fama adhuc supererat. Si he coniecture non placeant, quid plausibilius in hac re opinari fas sit a peritioribus lubens addiscam, dum interim indubitatissimum perstet purum putum Adonis opus fuisse, ipsum illud  quod Usuardus secundum Flori librum, aut proprio aut alieno errore seductus, nuncupauit.

168. Fuit, mihi tuto crede, fuit, sub male imposito Flori nomine, Ado ipse sanctus uiennensis presul, seu potius eius Martyrologium, perpetua et perennis Usuardi scaturigo, ex qua totum nostrum Usuardinum, pro maxima sui parte coaluit. Adde huic Hieronymianum et Bedam, Flori studio ampliatum, ex quibus, si textrina metaphora rursus uti licitum est, stamen seu catellam conficies, cui subtegmen innexuerit Usuardus, presertim ex notioribus ipsi sanctis Gallicis, et recens acquisita Martyrum Cordubensium notitia. In decursu operis sepe a nobis dubitatum inuenies utrum Sanctos alios et aliunde conquisitos, enumeratis hic ductoribus suis,  adiunxisset Usuardus. Et quidem raros huiusmodi sanctos nouimus; nouimus tamen: nam Asclas XXIII Ianuarii, ab antiquioribus notatus non est, uti nec Philemon et Apollonius uIII Martii. Nonnullos alios alibi indicauimus. Iam memorie occurrit Gregorius Eliberitanus Beticus XXIu Aprilis, qui forte melius pretermissus fuisset. Septembris XXI est Pamphilus martyr Romanus, a me alibi frustra quesitus. Quid quod XXuIII Septembris, XII Nouembris et Iu Decembris, textus totus proprie et priuatiue, ut uulgo loquimur, Usuardinus sit. Mense Octobri sancti aliqui ab Usuardo aliunde asciti commemorantur, ut uide ibi, I, III, XI, XIu, XX et XXu. Hec in specimen sufficiant.

169. Superest querere unde Martyrologii sui initium  fecerit Usuardus. De ea controuersia satis copiose dictum est prefationis huius cap. 2, a num. 109. Beda, Florus, Wandalbertus, Rabanus, Notkerus a Kalendis Ianuarii cum Romano paruo et Hieronymiano Epternacensi annum ecclsiasticum exorsi sunt; credimus tamen Rosweydum recte sensisse, quod Ado a IX Kalendas Ianuarii, seu a uigilia Natiuitatis inchoauerit: idque secutum fuisse Usuardum existimamus, ex prestantissimis uetustissimisque duobus codicibus nostris Pratensi et Heriniensi, a quibus plerique alii dissentiunt. Nos interim primos et accuratiores Usuardi editores, Muneratum, Belinum, Greuenum et Molanum, atque adeo receptissimum iam morem imitati, ab octaua Natiuitatis et Circumcisione Domini, seu a Kalendis Ianuarii  exordium sumere maluimus. Atque hic totius nostre martyrologice genealogie terminum figimus, deducta arbore ad Usuardum, qui operis nostri materia, finis et scopus est. Cum uero Martyrologorum nullus tam numerosam prolem, nullus tot filios post se reliquerit; hi uero a parentis natiua imagine paulatim deflexerint, in eo nobis maxime laborandum, ut collectis hinc inde lineamentis, ueram per fectamque parentis effigiem adumbrare conemur, Lustremus iam itaque totam Usuardi sobolem.



ARTICULUS III. Antiquiores Usuardini Martyrologii editiones recensentur.

170. Ipso prefationis huius principio satis preoccupata  est, que mihi hic fieri posset maxime obuia obiectatio, cur scilicet post tam multas Usuardini Martyrologii editiones, que in omnium manibus sunt, hec nostra noua et tam operose elaborata prodeat. Breui responso rem conficiam, si dixero nullam hactenus editionem repertam, que non alterius desiderium post se reliquerit; quippe cum nulla talis sit, quin rerum martyrologicarum periti, graues in ea defectus et plures excessus deprehenderint, adeo ut multi eruditi uiri, etiam recentissime, doctissimos Patres Benedictinos cenobii sancti Germani a Pratis excitauerint, et tantum non uellicando compellere conati sint, ut autographum suum, seu uerum seu putatitium, publici aliquandiu iuris facerent; quod ab ipsis hactenus impetrari non potuit, ut supra  satis insinuauimus. Causas ibi memoratas non repeto; omnium instar sit Bollandi nostri meditatum a tot annis consilium, de edendo olim Usuardo natiua simplicitate, ad quam eruendam plura nobis adiumenta accessere, quam in operis de Actis Sanctorum exordio, aut Rosweydus aut Bollandus colligere potuerint. Ut autem de hac nostra editione rectum feratur iudicium, premittenda est aliarum omnium censura; subiiciendi deinceps singulorum codicum mss. characteres, ex quibus omnibus decerni queat non superfluam, nec inutilem diligentiam in hoc opere a nobis collocatam. En pollicitam recensionem.

171. Prima omnium eaque antiquissima, quam saltem nouerimus, Usuardi editio ea est, quam frequentissime citatam habes sub nomine MAXIMAE LUBECANAE.  Lubecanam esse, et anno 1475 typis primum uulgatam tradunt maiores nostri in Actis, atque in multis eorum schedis reperio. In ipso opere annus notatus non apparet, cum sit pars aliqua a grandiori uolumine auulsa, quo, ut in epilogo dicitur, sacre fasciculariter totius mundi historie ambitus continetur. Patet id ex paginarum numero superne in medio prime faciei calamo ascripto qui incipit a 409 pergitque ad 435 unicam semper folii faciem notans. Forma in lato spissoque folio expansa est, unde a nobis merito Maxima appellatur, distinguiturque ab alia etiam Lubecana anni 1490 de qua inferius agemus. Nihil habet hec editio quo magnopere commendetur; nam typi ipsi Teutonici seu Gothici ualde imperfecti sunt, scatetque totum opus innumeris  mendis; ipsum uero Martyrologium longe recedit ab Usuardina puritate, sepe auctius et interpolatum, simileque codici manuscripto; quem cum proprio nomine appellare non potuerim Antuerpiensem simpliciter nuncupo, ut a duobus aliis maiori et maximo discernam. Aduertat lector cum Lubecana et Antuerpiensi plerumque coniungi codicem Ughellianum, ut alibi dicam. Non est itaque, qua de agimus, editio prime et optime note, classem ferme peculiarem cum duobus aliis constituens inter primos et medios, tametsi sepius inter primarios locum obtineat.

172. uolumen ipsum ingentis molis, a quo hoc martyrologium distractum diximus, ad Museum nostrum  subinde accessit, sub titulo Rudimenti nouitiorum. Annus editionis rectissime obseruatus est, nam ita ad calcem copiosissimi indicis totiusque operis legitur: Anno secundum carnem Filii Dei a Natiuitate MCCCCLXXu, ipso die sanctissimi regis et martyris Oswaldi, qui est u Augusti, sanctissimo in Christo Patre ac domino nostro Sixto papa Iu, illustrissimo preclarissime domus Austrie Frederico tertio, Romanorum imperatore inuictissimo, semper Augusto, ac pro nunc Colonie existente; imperiali nobili in urbe Lubecana, arte impressoria, speciali gratia diuina, animarum ob salutem fidelium inuenta: epithoma istud, partes in sex, iuxta mundi sex etates diuisum, prius alibi non repertum, quod placuit Rudimentum nouitiorum intitulari; Dei adiutorio, qui supernas res ac subternas fortiter,  suauiter tranquilleque dispensat, per magistrum Lucam Brandis de Schass, feliciter est excusum atque finitum. Nihil hic ad me attinet de tota illa rerum farragine iudicium ferre; non aliunde pretium quam ab impressionis etate habere uidetur, quod et in Martyrologium deriuari facile patimur, quamuis de cetero, ut purissimum Usuardinum non admittamus.

173. Aetatis ordine priorem excipit editio seu uersio Usuardi Belgica, cuius sex soli priores menses apud nos exstant, immixti Legende auree Iacobi de uoragine, itidem Belgice, in paruo folio Ultraiecti uulgate anno 1480. uerum neque huic estimationem uetustas addidit, cum raro pura sit, extracta ex codice aliquo simili Leydensi aliisque, quos medie note  appellare consueuimus, et infra latius describemus. Huic iungi potest editio Florentie procurata per Franciscum de Bonaccursiis anno 1486, quam Henschenius reperit in bibliotheca Strozziana, eamque cum editione Greueni aliisque duobus codicibus Usuardinis mss. contulit, altero eiusdem bibliothece Strozziane, altero Medicee. Quid de ea censendum sit non est mihi integrum hic depromere, cum sola extracta Henschenius propria manu descripta reliquerit, que passim inter Auctaria citamus sub nomine codicum FLORENTINORUM. Frequentissimi excessus ostendunt quam parum pura sit prefata editio, cuius examplar Neapoli ad SS. Apostolos asseruari, emendatum a Georgio Antonio uespuccio, preposito cathedralis ecclesie Florentine, notauit  alicubi Papebrochius. Atque hec ex aliorum relatu.

174. Preter Lubecanam maximam citari sepius in Actis solet Lubecana alia anni 1490, cum altera Coloniensi, priori omnino simili, ipsoque eodem anno uulgata. Habet posterior formam parui folii cum hac in fine epigraphe: Explicit Martyrologium Usuardi monachi, sicut habetur augmentatum, ut patet; impressum diligenter per me Iohannem Relhoff de Lubech, ciuem sancte felicisque Colonie Agrippine, et consummatum feliciter anno salutis ac gratie MCCCCXC, in uigilia sanctissimorum trium Regum, prefate ciuitatis patronorum ac protectorum iugiter. Notauit Rosweydus, adiunctum olim fuisse legende auree, et  ualde ab Usuardo uariare: quod postremum uerissimum esse probant quotidiana auctaria, ex hac et altera editione Lubecana Usuardino textui immista aut adiecta, quorum plurima ad Colonienses proprie pertinent. Porro Lubecana illa alia, ex priori Coloniensi, aut saltem ex consimillimo manuscripto certo certius desumpta, immista est Doctrinali Clericorum forma quarta minori; in eo a priori discrepans, quod incipiat a uigilia Natiuitatis Domini In fine apponitur: Solus iste libellus directiue quemque dirigit ad celum. Explicit Doctrinale Clericorum, una cum Martyrologio Sanctorum, diligenter in Lubeck impressum anno a Natiuitate Domini MCCCCXC. Possent ex isto Doctrinali nonnulla curiose obseruari, sed ea ad institutum presens nullatenus pertinent.

 175. De huius Martyrologii, bis uno anno excusi, auctore uel augmentatore, disputare multis non uacat. Rogatus olim a Bollando P. Iacobus Kritsradt, societatis nostre, ut de Hermanni Greuen. Carthusiani Coloniensis etate et scriptis certa aliqua disquirere conaretur, respondit u Martii 1650, se Carthusie illius P. uicarium adiisse, ex quo didicerit prefatum Martyrologium anni 1490 desumptum esse ex scripto quodam u. 38  per omnia. Porro ad marginem citati Martyrologii excusi, in columna dextra ultima uacua scriptum manu P. Garneuelt p. m. Carthusiani: Auctor est u. P. Hermanus Greuen  sacerdos professus Carthusie Coloniensis, qui obiit anno MCCCCLXXX, u die Nouembris. At non satis explorata hec esse patet  ex alia notatione, quam refert idem Kritsradt, nempe, in prima eiusdem codicis pagina scriptum esse antiquo charactere ante centum annos; Alibi sic scribitur; Ioannes Grefgen, nostre domus Colonie, auxit Martyrologium Usuardi. Et infra: Ioannes Grefgen obiit Kalendis Aprilis. Infra denuo, GRIFGIN Carthusianus. Audi modo schedulam manu ipsius uicarii carthusie Coloniensis, F. Ioannis Lotley, exaratam, que ita habet: De patria et familia P. Hermanni Greffgen nichil mihi constat. Alter, de quo mentionem feci, fuit Ioannes Scherfgen, patritius Colon. ob affinitatem nominis a me relatus, qui num aliquid scripserit ignoro. In nulla editione exstat nomen auctoris, quod aliunde coniecturare oportebat.

176. Cetera in hanc rem perquisita, sed eque incerta,  pretereo, cum satis pateat frustra laboratum in eruendo nomine auctoris, qui editionem illam Usuardinam Coloniensem anni 1490 auxerit aut excudi curauerit; idcirco a maioribus nostris simpliciter semper editio Coloniensis istius anni, a me uero in Auctariis Usuardinis sic cum Lubecensi coniuncta, ut uno semper nomine utramque designem sub titulo EDITIONIS LUBECO-COLONIENSIS, siue a Carthusianis, uno aut pluribus, siue ab alio procurata fuerit. Alteram ab altera diuellere nolui, quod eadem plane referat, uideaturque Lubecana ex Coloniensi eodem anno accepta; quod nemo tantopere mirabitur, si attendat priorem consummatam fuisse in uigilia sanctissimorum trium Regum. De auctore duarum  aliarum editionum Coloniensium anni 1515 et 1521, quas breui recensebimus, aliter sentiendum est; eas enim Bollandus, Henschenius et Papebrochius constanter citant sub nomine Usuardi Carthusie Coloniensis, uel sub Additionum Carthusie Coloniensis ad Usuardum, uel sub equiualenti descriptione, que idem designet; frequentissime autem sub appellatione GREuENI non Ioannis, sed Hermanni, quamuis, si hic obierit anno 1480, earum editionum auctor esse non potuerit. Sed quidquid de rei ueritate demum statuatur, utraque illa posterior editio Greueniana a nobis dicitur, toto opere sic semper nuncupata.

177. Anno illo eodem 1490 alia Usuardi editio prodiit Parisiis in folio, sub solo titulo Martyrologii,  ut testatur Rosweydus, qui editionem alteram anni 1536 apud Ambrosium Gerault in quarto maiori, que apud nos exstat, contulit cum priori, seruata Louani in domo Standonica. Eius auctor uel editor fuit Ioannes le Munerat, cantor et scholasticus, theologus Parisiensis, ut alicubi notauit Coluenerius. Castellanus proprium nomen admittit, sed titulum alium non tribuit quam Boursier du collége de Nauarre, I Bim., p. 668, ubi, nisi fallor, in duobus errat; 1. quod pro anno 1536 signet 1535; 2. quod ita loquatur ac si eo primum anno editio facta fuisset, cum constet priorem alteram annis quadraginta quinque uetustiorem esse, sitque uerosimillimum Muneratum ad secundam usque editionem non superuixisse. Obseruatione dignus est titulus, qui in posteriori editione  ascribitur his uerbis: Martyrologium, hoc est Martyrum recensio, siue catalogus, in quo, quid pro Christi Ecclesia et fide sancti martyres Dei passi gesserint, succincte et uere recensetur; eorumdemque festiuitates, in quemque mensis diem incurrant, indicantur; ad Eusebii et Hieronymi aliorumque sacrorum auctorum exemplum, cura et iussu Caroli Magni imperatoris digestum, insertis lectionibus moralibus, discipline ecclesiastice regulam continentibus, de mandato Ludouici Christianissimi et gloriosissimi, semperque Augusti, conscriptis, anno a Christo nato DCCCXuI. Hec facile corrigi possunt; utinam tota editio erroribus aliis, et presertim typographicis, non redundaret! Ceterum inter puriores Usuardos hic connumerata est, tunc exclusa, cum alio deflectit.

 178. Descriptas hactenus Usuardi editiones, celebritate sua antecellit ea cui hic titulus prefigitur: Martyrologium secundum morem Romane curie. In fine autem ita habetur: Finit Martyrologium accuratissime emendatum per magistrum Belnum de Padua, ordinis Fratrum Heremitarum sancti Augustini; necnon additionibus Patrum aliarum religionum copiosus  effectum. Impressum uenetiis iussu et impensis nobilis uiri Luce Antonii de Giunta Florentini, arte autem Ioannis Emerici de Spira, anno MCCCCXCuIII. Idibus Octobris. Facile obseruas male impressum auctoris nomen Belnum pro Belinum, quod in altera editione emendatum est, uel Bellinum. Postremo hoc modo scripsere passim  maiores nostri in Actis, nec male, cum ita exprimatur in prefatiuncula ante Kalendas Ianuarii. Ego aliam formationem secutus sum, quod eam ueriorem existimauerim cum in editione Parisiensi clare ad calcem poneretur, satisque appareret in prima ueneta litteram I absorptam fuisse. Utramuis inflexionem elegeris perinde nobis erit. Monendus hic lector nonnunquam in Actis, memorie lapsu, prefatam editionem uenetam citatam esse sub anno 1488 pro uero anno 1498; sic habetur tomo II Maii, pag. 657, etc.

179. Liceat mihi hic uerbo querere fueritne typographus ille Ioannes Emericus de Spira, filius aut nepos Ioannis Spire, uel de Spira, an idem ipse, qui typis longe elegantissimis, rotundis seu Romanis  anno 1469 uenetiis excuderat Caii Plinii Historiam naturalem in amplissima forma et quidem membranea; quam dono eterna memoria digno, Museo nostro hagiographico traditam uoluit uir illustrissimus nostrique operis studiosissimus Guillelmus Albertus, baro de Grisperre, Goyck et Libersert, Brabantie cancellarius, de qua uerbo memini in dedicatione Tractatus mei de Patriarchis Alexandrinis, ante tomum u Iunii, eidem patrono nostro et Mecenati inscripti. Dubium mouet adiecta prefato uolumini metrica huiusmodi epigraphe:

Quem modo tam rarum cupiens uix lector haberet,
   Quique etiam fractus pene legendus eram,
Restituit uenetis me nuper SPIRA IOANNES
   Exscripsitque libros ere notante meos, etc.

 Cur autem filio potius, nepoti uel alteri consanguineo, Belini editionem tribuendam censeam facit immensa typorum diuersitas, excudendique ratio tam parum accurata, ut Belini Usuardus ad Plinium nec per umbram comparandus sit. Sed ad Belinum redeamus.

180. Premittit ipse solitis prefationibus aliam, fortasse suam particularem, a Molano etiam editam, qua fatetur se solos duos Martyrologos, nempe Hieronymum et Bedam, Usuardo antiquiores agnoscere. »Tertius, inquit, fuit Usuardus monachus, cuius opus magis habetur in usu apud multas ecclesias, que etiam creduntur aliqua eius operi in locis uariis addidisse, precipue de sanctis et festis pertinentibus ad easdem. Et huius est Martyrologium scriptum,  quod nos pro maiori parte duximus eligendum et pre aliis tenendum.« Candide et uere ait, pro maiori parte, nam et ipse sanctos et festa pro arbitrio suo addidit, ut ex Auctariis Usuardinis sepe patebit. Nihilominus a Scardeonio, de antiquitate urbis Patauine lib. II, classe 7, pag. 154, laudatur Belinus non solum ut editor, sed ut corrector »Martyrologii, quod olim cum pro sua raritate in choris tantum et in conuentibus publice legeretur, nunc huius opera factum, ut ab omnibus legatur« etc. Adde his Castellani uerba, Bimestri I, pag. 134, quibus hanc laudem Belino tribuit, quod quemadmodum Notkerus inter antiquos classicos Martyrologos postremus est, ta Belinus inter recentiores sit primus. Sciebat utique  uir eruditissimus, alias editiones Belinianam precessisse; sed huic primas deferre uoluit, quod communior esset, magisque peruulgata.

181. Preter primam illam uenetam editionem anni 1498, est penes nos posterior Parisiensis anni 1521; atque he sole sunt, quas toto opere citaui, cum posteriores seu uenetas seu alias impressiones in Museo nostro non repererim. De aliquibus loquitur Molanus in editione anni 1573, prefatione ad lectorem, pag. uII: uenetiis ad signum Spei excusum  anno 49, et Parisiis anno 21 . »uidetur etiam id nonnichil auxisse sanctis Padue, et uenete ecclesie, et diuersarum religionum. Exstant et alia Romane ecclesie Martyrologia, que  non uidi. Ecclesia enim sancti Petri utitur Martyrologio uenetiis impresso anno 60. Quod Alexander Peregrinus Brixiensis, Iulii tertii sacellanus, opera sua emendatum edidit. Ecclesia autem Lateranensis utitur Martyrologio apud Hieronymum Caualcalupum anno 1564 impresso.« uideor recordari, nominatas alicubi editiones annorum 1548 et 1566, nisi fortasse in numeris erratum sit, et annus 66 pro 64, et 48 pro 49 male redditus. Sed quidquid de his sit, sole due superius laudate a nobis appellantur, quarum posterior a puritate Usuardina magis deflectit; excessus et defectus suis quique locis in Auctariis describuntur.

182. Belinianis longe castigatior et accuratior gemina Coloniensis editio anni 1515 et 1521. Quam  utramque Hermanno Grefgen seu Grefgin  a maioribus nostris adscriptam nuperrime dixi, et porro adscribere perrexi, non alio quam Greueni nomine, ambas appellans. Scio citari aliquando sub generaliori appellatione Carthusie, uel Carthusianorum Coloniensium; sed frustra pluribus tribuitur quod ab uno solo procuratum est, ut ex eius uerbis paulo inferius constabit. Non magna in re inter utrumque diuersitas, paulo maior in stylo; sed ultima correctior est, et cum priori ita collata, ut ex una utriusque sententia perspiciatur. Utraque apud nos est, utramque consului, siquando commemorationum uarietas id mereri uidebatur. Optime profecto de Usuardo meritus est, aut Hermannus ipse Greuenus, aut quiscunque alius  editiones illas adornauit et correxit, dum textum ipsum Usuardinum, apposito signo, ab additionibus uariarum ecclesiarum sollicite discreuit, non sic tamen ut textus eius semper omnino expurgatus sit. Non lubet hic dies omnes percurrere, quibus ab omnimoda puritate recedit; faciet id lector, si subiunctos Usuardinis textibus codices uel solum numerare uoluerit. Notanda hic sunt que Greueniane editioni propria animaduertimus.

183. Satis certum est Greuenum  priorem editionem Coloniensem habuisse pre oculis; at ut textum genuinum ab accessionibus secerneret, adiutus fuit codice aliquo Usuardino ex Gallia accepto, quem  Carnotensem fuisse, probant additamenta ei ecclesie propria, a me hinc inde detecta, ut XIu Martii: Eodem die Carnoli, sancti Leonini episcopi et confessoris. Item XuI Maii: In pago Carnotino, passio sancti Emani, Mauritii atque Almari. Solus mensis October exempla quatuor suppeditat, ut uII Oct.: Ciuitate Carnoti, inuentio corporis sancti Caletrici, ipsius ciuitatis episcopi. Tum XuI: Carnotis, natalis sancti Prisci martyris, super Fluuium Andure. Rursus XuII: Carnoti, sancte Soline uirginis. Apud eamdem urbem, dedicatio basilice in memoria beatissime Marie matris Dei et Domini nostri Iesu Christi. Denique XXu: Apud Carnotum, dedicatio ecclesie sancti Ioannis Baptiste, et sancti uincentii, Leuite et martyris. Que aliaque in decursu operis nonnunquam  obseruata, clare, ni fallor, ostendunt non potuisse illa Usuardo tribui, nisi quia in proprio Carnotensi codice reperta, quem solum habuerit, et tanquam purum Usuardum Greuenus sibi sequendum prefixerit.

184. Utitur alio signo Greuenus, sic ferme formato, L, de quo ita loquitur in prefatione sua fol. 5: »Interdum autem, inquit, paruus L ponitur, ad insinuandum sanctum illum, cui preponitur, superadditum esse Usuardo, quamuis ante  ponatur. Quod tamen in festis Conceptionis, Presentationis, et uisitationis beate Marie, sancti Thome, episcopi et martyris, et sancte Catharine, uirginis et martyris minime obseruatum est.« At quocunque signo affecta uel non affecta fuerint ea  que textui Usuardino adiiciuntur, ea nobis sufficiens ratio est, quemadmodum alibi non semel diximus, ut Greuenus e purorum codicum numero excludatur. Sic habes citatis iam diebus, item I Aprilis, u et XX Augusti, XIII Septembris et alibi. In fine totius operis rationem reddit cur sanctos aliquos Martyrologio non putauerit inserendos; ubi inter alia sic loquitur, ut uere colligi possit non plures, sed unicum totius collectionis auctorem esse. En eius uerba: Finis Martyrologii Usuardi monachi, cum additionibus ex diuersis Martyrologiis multo sudore collectis, separatimque iam secundo, anno D. MDXXI, apud Coloniam Agrippinam adiectis. In quibus additionibus, QUI IPSAS COLLEGIT, iuxta sententiam D. Hieronymi uel Bede, simpliciter fidem siue historie,  quam legebat, siue diuersorum in hac re studiosissimorum scriptis accommodauit; deprecans caritatem Spiritus sancti, ut labor suus fructum in deuotorum profectu, ad Dei et sanctorum eius gloriam, inuenire ualeat. Que hic addi possent ex proxime sequentibus facile intelligentur.

185. Usuardi editionibus hactenus enumeratis, nitore, elegantia et puritate palmam omnino eripit, postrema ordine, quam pecullari studio adornauit Ioannes Molanus, Louaniensis theologus, uero cognomine Belgico uermeuten, quod Gallice uertit Castellanus in prefatione ad Martyrologium uniuersale, de la Meule. Malim ego uertere de Moulin. Testatur ualerius Andreas in Bibliotheca Belgica, Insulis  Flandrorum natum esse, anno 1533. »Quo pater, inquit, discendi idiomatis Gallici gratia, cum uxore pregnante, concesserat.« Mirum est quod addit, »nonnisi materni ac uernaculi, hoc est Brabantici sermonis, gnarum fuisse, maluisseque Louaniensem audire,« a matris patria, cum pater esset Schoonhouianus. Ego e Molani lectione mihi plane persuaseram, Gallici sermonis peritum, imo in seruanda Gallica scribendi ratione paulo scrupulosiorem, utpote qui ubique ab efformando W studiose abstineat, quod ipsum in auctariis eius plerumque seruauimus. Nimis religiose fortasse, sed eadem scribendi ratione, que in aliis Usuardinis codicibus passim seruata est, ut uel hinc haberent curiosi quo de singulorum pretio facerent coniecturam.

 186. Quid si autem in lingua Molani uernacula tantillum aberrarit ualerius, qui nec Martyrologii eius editiones satis accurate consuluit. Etenim Molani scripta enumerans, sic habet primo loco: Usuardi Martyrologium, adnotationibus auctum Louani, MDLXXIII et MDLXXuII. Typis Hieron. Wellei. Dormitauit hic ualerius; nam prima editio Welleana annum prefert 1568, altera 1573, tertia est Antuerpiensis apud Nutium anni 1582, que etiam Parisiis magno uolumini Historie ueterum Patrum per la Barre inserta est, eodem ipso anno 1583; nec alias scio hactenus prodiisse. Huc spectat allucinatio altera, nisi fallor, u. C. du Pin, qui in sua scriptorum Bibliotheca editionis Amstelodamensis, sec. IX, pag. 200, col. 2, impressionem, nescio quam, Antuerpiensem  citat, pro anno 1588 priorem scilicet, Louaniensi anni 1568. uerum coniicio male legisse eruditissimum uirum, aut forte cifras transpositas reperisse, sicut pro ultime editionis anno 1583 uiderit 1538; qui certe facilis lapsus est; at turpius erat idem bibliographus, dum in citata ipsa columna Bollandum in Mosandri locum substituit, Surianique supplementi auctorem facit.

187. Quidquid interim sit de Molani natalibus, aut uernaculo sermone, constat, eruditione et scriptis, que ibi ualerius explicat, celebrem fuisse, sed prima Usuardini Martyrologii editione celebratissimum. Hec una est, quam supra dicebam, antiquioribus omnibus palmam preripuisse, eo potissimum  quod Usuardi textum, quanta fieri potuit diligentia, natiue puritati et simplicitati restituerit. Hanc extollunt, hanc celebrant, hanc merito suspiciunt Hagiophili omnes, tantoque in pretio fuit cardinali Baronio, ut hoc estimationis sue perenne monumentum, prefat. ad Martyrologium Romanum cap. 9 exstare uoluerit: »Tanti uiri, de Ecclesia Dei et ueritate catholica optime meriti, nec breuem schedulam deperire equanimiter patior: cui  istec omnia, hac ex parte accepta fero, quod in densissimam siluam primus ipse ingressus, mihi aliisque aditum patefecit, quo etiam nomine, cum ego, tum eruditi omnes plurimum ei debere, lubenter agnoscimus et confitemur.« Laudat illic etiam  Baronius editionem posteriorem, seu mauis posteriores; nam qui earum unam nouit omnes nouit; mihi uero omnibusque pure et natiue Usuardine simplicitatis adoratoribus, unice chara summoque in pretio est prima illa, in qua sola Usuardus agnoscitur, altera uel alteris, nescio quorum ductu et consilio, mutationibus, transpositionibus, atque interpolationibus ita deformatis, ut Usuardus prope ex oculis fugisse uideatur. Priori itaque ad eruendum Usuardi textum usi sumus, alie augendis ferme Auctariis plerumque subseruiunt. Audiamus modo Molanum ipsum de prima illa sua editione prefationis cap. 4 disserentem.

188. Mitto illa in quibus cum Sigeberto aut cum aliis a uero aberrauit; sic ibi prosequitur: »In primo  autem prologo, inter eos qui Usuardo communiter premitti solent, notatur, Usuardi opus magis quam Hieronymi aut Bede in usu haberi apud multas ecclesias; que etiam eius operi creduntur aliqua in locis uariis addidisse, precipue de sanctis et festis pertinentibus specialiter ad easdem. Propter istas autem additiones ad Usuardum, non facile est ipsum Usuardum solum et absque additionibus ei indistincte permistis prelo dare; quod tamen nos fecisse spero, quamuis subdubitem, num pauca nostros conatus subterfugerint. Interposui quidem nonnulla in ipso Usuardo ex Beda, Adone, diuersis ecclesiarum Martyrologiis et aliunde, sed alio charactere et premissa littera, per que lector facillime aduertat ea Usuardi non esse. Contuli autem  Usuardi Martyrologium Colonie in 8 excusum anno 1521, cum Romane Ecclesie Martyrologio; ea enim Usuardo aucto utitur: item cum diuersis Martyrologiis in Francia excusis, que omnia sunt Usuardi, sed aucta: et postremo cum mss. aliquot, et ex horum collatione animaduerti Usuardum Colonie predicto anno impressum, paucas tantum habuisse additiones ab Usuardo indistinctas: plurimas enim habet, sed ab Usuardi uerbis notula aliqua distinctas. Indistinctis itaque illis additamentis ex Usuardo expunctis, est in hoc Martyrologio ipse Usuardus maiori charactere solus, et diuersorum exemplarium subsidio castigatus. In quibus omnibus USUARDUS scriptum inuenio, semel atque iterum HUSUARDUS; Trithemius tamen et plures Germani eum ISUARDUM  nominant.«

189. Ex his paucula nobis expendenda sunt et illustranda. uerissimum censeo, quod ait Molanus, propter additiones ad Usuardum, non facile esse Usuardum solum, et absque additionibus ei indistincte permixtis prelo dare; nam adhibita omni sua diligentia, locis plusquam triginta ab Usuardina puritate recessisse, in Obseruationibus nostris lector inueniet. Nec quisquam existimet me ita mihi adblandiri, ut simplicitatem omnem assecutum putem, quod qui fieri satis commode possit non uideo, cum inter tot editiones iam recensitus, et tot mss. codices, quos porro recensebimus, nullus sit, qui non pluribus excessibus aut defectibus laborare comperiatur. Id pre Molano  supsidii habuimus, quod plures omnis generis codices ad manum fuerint, quod eius aliorumque solertia adiuti, apertis, consultis, collatisque Usuardi fontibus, facilius longe nobis fuerit falsa a ueris, geniuna a spuriis, scoriam ab argento secernere. Si quid conatus nostros subterfugerit, et cognoscendi et ignoscendi errati locum nobis datum iri, plane confidimus. Argumenta ultro citroque ad eruendam probandamque Usuardi puritatem uentilata, hic repetere superfluum iudico, cum hec sit totius nostri operis per singulos dies deducta materies.

190. Pergit Molanus: Contuli autem Usuardi Martyrologium Colonie in 8  excusum MLXXI (Greuenum indicat, de quo proxime egimus cum Romane ecclesie Martyrologio, ea enim Usuardo  aucto utitur. Ea est Belini editio, quam pro Romano Martyrologio accepit Molanus, ex hoc capite a Bariono reprehensus, sed tolerabili, inquit uir eminentissimus, et uenia digno errore, cum ipse tam longe positus, ea nesciuerit, que illi, qui Rome agunt, uix magno labore, peruigili diligentia, et summa sunt industria consecuti. Si quidem id consecuti sint, aut consequi potuerint, rebus illis adhuc in obscuro latentibus. Quanquam enim Baronius preclare doceat, Romanum aliquod antiquum fuisse Martyrologium a sancto Gregorio descriptum, fateri tamen cogitur se istiusmodi Martyrologium nunquam uidisse; nos uero sub principium superioris capitis euicimus Gregorii characteres in Martyrologium, ab Adone Rauenne repertum, nullatenus conuenire; in quo Romanis  nichil damni datum est, cum pro uno bina Martyrologia uera, genuina, uetusta, et pridem publicis iuris facta ipsis uindicauerimus. Hec cum Molanus ignorauerit, Belinus autem editioni sue gloriosum titulum Martyrologii secundum morem Romane curie prefixisset, uenia certe dignissimus fuit error ille perexiguus, quo Belini Usuardum Ecclesie Romane Martyrologium appellauit.

191. Ceterumque utroque isto Greueni et Belini Martyrologio usum fuisse Molanum ex sola collationé certissimum est, adeo ut sepe etiam errores adoptauerit, aut saltem in Auctaria reiecerit, presertim ex altera illa Belini editione Parisiensi, cum prima ipsa et purior ueneta anni MCCCCXCuIII ei nota fuisse non uideatur. Contulit item Molanus  Usuardum cum diuersis Martyrologiis in Francia excusis, que omnia sunt Usuardi, sed aucta. Que fuerint diuersa illa Martyrologia explicat ipse prefationis cap. 12, eaque potissimum reuocantur ad binas editiones Munerati et Belinianam anni MDXXI de quibus supra diximus. uellem distinctius codices suos mss. enumerasset Molanus, illum presertim quem citat sub littera Q, quemque eumdem plane existimo cum preclarissimo nostro Heriniensi, qui in Molani manus facile uenire potuit, cum ipsum habuerit Augustinus Hunneus, theologus et canonicus Louaniensis, Molani equalis. Paulo clarius laudatum codicem designat in secunde editionis epistola ad lectorem pag. 6 uerso, eum uocans  Usuardum ms. qui uix ullas habebat additiones, preterquam de sanctis Remensibus, que est ipsa natiuissima Heriniensis nostri effigies. Interim ex perpetua Molaniane editionis codicisque nostri collatione non uideo adhibita esse omnia, que adiumento esse poterant, ut clarius docebunt obseruationes nostre Usuardine.

192. Unum est quod hactenus haud satis explorare potui, unde nimirum Castellano, Bimestri I, pag. 196, innotuerit usum fuisse Molanum in additionibus Martyrologio ms. ecclesie Parisiensis, descripto ex antiquiori anno 1316 et rursus transsumpto anno 1529. Certe inter omnia que in prefationibus tum prioris tum posterioris editionis fuse commemorat Molanus, de tali Parisiensi ms. nusquam,  quod sciam, meminit. uideat lector cap. 12 et 13 prefationis prime, et § 10 epistole ad editionem secundam. Si dixisset Castellanus preluxisse editiones Munerati, et Belini, id recte attigisset, quod ipsemet Molanus asserit, contulisse se Usuardum cum diuersis Martyrologiis in Francia excusis. uideor etiam posse colligere non uidisse Molanum uerum uel pretensum autographum quod in S. Germani a Pratis Parisiis asseruatur, neque eiusdem ecgraphum ad ipsum fuisse transmissum, quod lectoribus significare nequaquam pretermisisset. De cetero, cum ex tot codicibus, tum mss. tum typis editis, ea Molani editio adornata sit, eos omnes meis annumerari cupio, quo postreme huic nostre editioni non exiguum auctoritatis momentum  accedere oportet, ut pote cum ex tot exemplaribus eruta sit, recensita, castigata, emaculata.

193. Inueniet preterea lector citatum aliquoties mense Ianuario Usuardum aliquem satis purum, editum cum Agonibus Martyrum, siue cum libro qui hunc titulum prefert, quem utinam integrum habuissemus! uerum cum solus ille mensis exstet, de eo pluribus dicere supersedeo. Est etiam penes nos Martyrologium seu uiola Sanctorum editionis Argentinensis anni 1508, cuius non semel in Actis meminerunt maiores nostri. Ast eo usi non sumus, quod frequentissimis magnisque interpolationibus nimium ab Usuardi stylo deflectat. Ferme in oppositum peccat Martyrologium ordinis sancti Benedicti,  quod habemus et manuscriptum et editum, non magis ad Benedictinos quam ad alios quoslibet religiosos spectans, nulla loci aut anni nota apposita. Non deerat nobis codicum aliorum optima et abundantissima messis. Hagiologion Franco Gallie, a nostro Labbeo editum, non merebatur nomen Martyrologii authentici , ut ipsum uocat Castellanus, pag. 654; nam plane incompletum est, et quidquid boni habet, preter Bituricensia propria, ex Usuardo fere decerptum est. Sic nec Maurolycum aut recentiores alios Usuardi non editores, sed interpolatores, ad genuinum eius textum inquirendum consulendos putaui; quemadmodum neglecta est editio Germanica Walasseri citata quandoque sub nomine  uenerabilis nostri Petri Canisii, licet plerumque Usuardum referat, sed locupletissime auctum. Rursus, nulla est habita ratio additionum manuscriptarum Papebrochii ad editionem Coloniensem anni 1490 ex codice abbatie S. Michelis Antuerpie, quod ee plerumque a nostro Usuardo longissime recederent. Ut paucis rem concludam, tot aliunde suppetebant codices, ut plures querere esset superfluum: aliunde uero, ita Auctaria quandoque excrescere animaduertebam, ut de rescindendis potius nonnullis quam de nouis accersendis non semel cogitauerim. Hec de uulgatis Usuardi libris, nunc ad manuscriptos procedimus.



ARTICULUS Iu. De Codicibus Usuardinis manuscriptis.



§ I.---De Codicibus purioribus, ac primum, de Usuardo Pratensi.


194. Inter codices Usuardinos mss. quos habemus decem et septem numero integros, et collatos cum Greueno, aut aliis, supra triginta, preter Chiffletianos octodecim et plures alios; inter illos, inquam, omnes principatum apud nos semper tenuit, si non omnimode puritatis, saltem uetustatis titulo, codex ille qui in cenobio S. Germani a Pratis, tanquam auctoris ipsius manu scriptus siue autographus, summo in pretio habetur; adeo ut nullis conatibus impetrare potuerim, ad breue saltem tempus, quo securius in hac editione procederem, mihi commodaretur. De eo in prefatione sua meminit Bollandus, pag. 51, ita scribens: »Eum codicem Usuardi euo,  aut non multo post scriptum censet Sirmondus noster, qui pro sua humanitate meum illud apographum cum alio quadringentorum facile annorum, aut etiam uetustiore, qui in eodem sancti Germani cenobio Parisiis asseruatur, accurate contulit.« Ita fert notabile codici nostro prefixum, ubi indicatur per litteram A prius illud designari; per B, posterius. Pergit ibidem Sirmondus: »Hoc nostrum antigraphum ex priore descriptum est; in quo que lineolis subnotata sunt, ea ex autographo A uel ad marginem apposita, uel in textum ipsum, sub finem cuiusque diei inserta fuerunt, alia manu, ferme tamen antiqua. Ex quo apparet ea non pertinere ad Usuardi Martyrologium, sed adiecta post fuisse a monachis, presertim sancti Germani, ad quos magna ex parte spectant.«

 195. Quam accuratam moniti huius rationem habuerimus, ex nostris Obseruationibus abunde liquet. In fine pagine alia manu legitur: Hoc Usuardi Martyrologium cum citatis hic codicibus, una cum R. P. Iacobo Sirmondo contuli Parisiis anno 1631. Ioannes Baptista de Cortas, societatis Iesu sacerdos. uulgo nota est celeberrimi Sirmondi in conferendis dignoscendisque antiquis codicibus peritia: nichilominus cum hinc et inde ex Castellani citationibus nonnullam ab antigrapho nostro diuersitatem obseruassem, ad eum ipsum confugi, ut de predicto codice distincte, minutim et exacte instrueret; quod et prestitit semel, iterum ac tertio ad fontem recurrendo, ea diligentia et scrupulosa ferme religione, ut nec apicem  pretermisisse uideri possit. Quanquam qui non minori beneuolentia Castellani uices suppleuit eruditissimus noster Stephanus Chamillart, postrema collatione, nonnullos neuos obseruauerit. Ceterum Castellanus nouam ex integro cum prima editione Molani collationem exorsus, in epistola data 31 Maii 1709 per dies singulos uariationes quantumuis exiles solertissime adnotauit. Atque eo subsidio uehementer impulsus sum, ut opus, fastidiosissimis disquisitionibus plenum, audentius aggrederer. Fatebor hic ingenue in uiri hagiophili laudem, non minori constantia in porrigenda, quoad uixit, auxiliatrice manu perseuerasse, quam principio se facturum spoponderat, postquam per subsequentes litteras 31 Iulii eiusdem anni datas, non sine merore significasset,  superiores cenobii sancti Germani, ad transmittendum huc codicem, per eruditissimum Theodoricum Ruinartium induci omnino non potuisse.

196. Inter hec amicam disceptationem agitabamus de antiquitate non solum, sed maxime de sinceritate, puritate et simplicitate iam dicti sepe codicis, quem tot lituris, erasionibus, superinductionibus, adiectionibus, detractionibus, mutationibus respersum diffiteri non poterat; cui cum ego opponerem codices nostros, presertim Heriniensem, ubique integrum, nitidum, plenum, uetustate et splendore uenerandum; iuit ad illud denique quo se tutatur Mabilio, nempe ex Necrologio, illi codici adiecto, constare, scriptum illum Usuardi tempore, ac proinde ab ipsomet auctore: interpolationes uero, lituras, erasiones,  inductiones, suprascriptiones et huiusmodi alia, signa sibi uideri, ex quibus uere autographum censeri debeat, ab Usuardo ipso diuersis temporibus, pro notitiarum accedentium diuersitate, sic truncatum, auctum, imminutum, uariatum, quemadmodum in autographis, prima manu scriptis, passim usuuenire eruditi nouerint. Hinc ad probandam uetustatem huc ad me transmisit Monitum a Mabilione codici illi propria manu prefixum, quod cum in citata sepius prefatione ad sec. Iu Benedictinum, parte II, pag. LXXXuII, editum reperiam, malo ipsum inde transumere. Sic ibi scribit uir eruditissimus nobisque semper estimatissimus Mabilio:

197. »Et sane antiquissimum eius Martyrologii exemplar habemus, eo tempore  exaratum, cum subiecto Necrologio, in quo primaria manu mors Irmintrudis regine, uxoris Caroli Calui, signata est Nonis Octobris; obitus uero Caroli II imperatoris, pridie Nonas Octobris manu recentiori. Itaque hic codex scriptus est eo temporis interuallo quod effluxit inter annum 869, Irmintrudis supremum, et annum 877, quo Carolus Caluus defunctus est. Idem etiam confirmatur ex Ebroini episcopi et abbatis sancti Germani obitu, qui anno 838 contigit, prima manu XIu Kal. Maii consignato; cum successorum eius Hilduini et Gozlini, XuI Kal. Maii; atque Eboli, uI Nonas Octobris obitus secunda manu conscripti sint.« Nimis mihi probata est Mabilionis sincera fides, nimis  perspecta eius in distinguendis uetustis characteribus solertia, ut adductas obituales notas, earumue exploratam diuersitatem in dubium uelim reuocare, quamuis si codicem ipsum licuisset inspicere, ac seueriori critice Necrologium istud excutere, omnia inter se componendo conferendoque, forte nonnulla occurrissent que uim argumenti infringerent, aut saltem exceptionibus ansam preberent.

198. Neque uero ex signatis Necrologii annis ea conuictio exoritur, quam mihi ingerebat Castellanus. Quid si enim totus ille codex, centum et, si uis, ducentis annis post Usuardi obitum scriptus sit, ecquid eadem prima manus Necrologium aliquo usque prosequi potuit, secundaria autem nescio  que reliqua superaddere? Ut ualde probabile admitti debet Mabilionis argumentum, ut conuincens, nequaquam: magis conuinceret, nisi adessent que in codicis commendationem non magnopere faciunt. Certe ex aliis mox deducendis, alterutrum forte probabilius confici posse uidebitur; uel diuersa Usuardum scripsisse Martyrologia, seu eiusdem Martyrologii uariata exempla, ex quorum uno Heriniensis noster atque alii processerint, quemadmodum ex aliquo alio Pratensi simili, sumpti apparent Antuerpiensis maior, Rosweydinus et Aquicinctinus; uel ad Usuardi etatem predictum Pratense manuscriptum pertingere non posse, atque adeo recentius exaratum dici oportere, idemque a posteris eiusdem instituti monachis, eo quo iam exstat modo interpolatum  et reformatum, aut potius deformatum fuisse, quod ex tota codicis structura, ex uario charactere, aut ex scripture eiusdem, diuersis temporibus et diuerso atramento, appositione, neuisque aliis magno numero occurrentibus, sibi continuo obiici posse, facile aduertit Mabilio.

199. Audiamus uero quo pacto ad hec sese premuniat citato nuperrime loco. Sic ibi pergit: »In illo Usuardi  autographo nonnulla passim additamenta reperiuntur, quedam etiam liture et scripture, eodem, ut uidetur, tempore superinducte, fortasse ipsius auctoris manu, qui opus suum identidem recognouerit.« Haud equidem diffiteor id ita fieri potuisse, ut mihi non semel a Castellano dictum regestumque est. uellem  ita uerisimile reddi posset, atque codicis illius patronis effugium placet: aliunde enim infra arguemus, si uerus est Mabilionis Achilles, non tantum uite Usuardo superfuisse, ut tot uariationes in autographum suum induceret. Ergo mihi uideor rem omnem diutius, maturius, accuratius et ex professo expendisse, dum diebus singulis textus singulos, imo singulorum textuum commemorationes, cum aliis codicibus, itidem Usuardinis, purioribus et integrioribus contuli; ex qua collatione difficultates offendi, que predictum, seu uere, seu pretense autographum in pluribus, ut minimum suspectum reddant, quanquam de cetero primum ei inter alios locum semper tribuerim. Liceat mihi hesitationes  meas atque occurrentia sepenumero dubia proponere, que ab eruditissimis uiris, codicis iam toties laudati possessoribus, dissolui uelim.

200. Non repetam que toto sparsim opere in Obseruationibus meis Pratensi illi autographo singillatim opponere coactus sum: sufficiet dies hic aliquot indicare ubi ea reperiri possint. uideat lector mense Ianuario, I, IX, XII, XIII, XIu, XuI, XXII, XXuI, XXuIII, XXIX, XXX, XXXI. Mense Februario, die III, uIII, XuII. Mense Martio, die X, XuII, XuIII, XXuI, XXuII, XXIX, XXX. Mense Aprili, die II, XII, XuII, XIX, XXII, XXIII, XXuI. Mense Maio, die X, XI, XXuII. Mense Iunio, die I, Iu, u, IX, X, Xu, XuII, XXI, XXu, XXuI, XXX. Mense Iulio, die I, uII, XI, XuIII, XX, XXII,  XXuIII. Mense Augusto, die XII, XXIII, XXuI, XXIX, XXX. Mense Septembri, die, I, III, u, XXIII, XXu. Mense Octobri, die XIII, XuI, XuII, XIX, XXIu, XXX. Mense Nouembri, die I, II, XIII, XIX, XXI, XXIII. Mense Decembri, die Iu, XXII, XXu, XXIX, XXXI. Et locis ferme octoginta, atque aliis non tam scrupulose hic annotatis, a simplicioribus codicibus aliis, tum excusis, tum mss., dissentit Usuardus Pratensis , tot, inquam, locis aut mutatus, aut auctus, aut contractus, aut interpolatus est, quid igitur aliud inde consequens uideri possit, quam aut autographum non esse codicem illum, aut saltem aliud fuisse autographum unum uel plura, ex quo uel ex quibus Heriniensis et alii, Pratensi  puriores, de quibus infra agemus, descripti sint.

201. Scio cum Mabilione et Castellano mihi reponendum, non paucas ex recitatis uariationibus tales esse, ut licet lituris inscripte, aut ad finem addite, aut translate, transposite et intorte sint, potuerint tamen ab ipsomet Usuardo, opus suum identidem recognoscente, ascribi uel superaddi. Noui pete uerbum, ius summum summam sepe esse malitiam, uel ut alii legunt, iniuriam. Nolo esse exactor nimis rigidus, nolo contendere, nolo uetustissimum primariumque Usuardi exemplar concutere, nedum conuellere; imo id peruelim, ut uenerandus codex ab omni prorsus suppositionis uel minima suspicione liberetur. At enim, ubi nuda ueritas inquiritur,  nefas est quidquam dissimulare; aperte omnia eloquor. Id scrupuli remanet, quod mihi hactenus eximere haudquaquam potui. Demus additiones plures, mutationes, interpolationes, superinductiones, transpositiones, ab ipso auctore factas; necdum perspexi qua satis ratione soluantur uariationes ille, prima ipsa manu in ipso textu codicis Pratensis expresse, que in nullis aut solum perpaucis codicibus, tum scriptis, tum impressis, reperiuntur. Hinc enim fit uerisimile, quod supra innuebam, argumentum, aut Pratensem codicem plane autographum non esse, nec proinde Usuardi ipsius manuscriptum; aut Usuardum ipsum plura autographa scripsisse, quorum alia ab aliis descripta  fuerint. Id iam paulo clarius et distinctius exponendum superest.

202. Toties appellatus et inposterum appellandus Pratensis codex, ad XII Ianuarii, sic secundam annuntiationem exprimit: In Cesarea Mauritanie, sanci Archadii, etc., nulla usquam litura, nulla superinductione apparente. Atqui ea positio, seu martyrii locus in Cesarea Mauritanie, in nullis aliis nostris codicibus, tum excusis, tum manuscriptis, preterquam in extracto Aquicinctino occurrit; ergo codices alii ex autographo Pratensi descripti non sunt, ergo uel autographum non est, uel necesse est admittere plus quam unum autographum exstitisse, aliosque codices ex uno, alios ex alio descriptos. Quid ad hoc argumentum Castellanus reposuerit  eo die explicatum, et, ni fallor, abunde refutatum inuenies. Mihi certe ea ratio urgentissima semper uisa est, talisque ut nulla exceptione, nullo effugio eneruari facile ualeat, quidquid uariis modis tentauerim, aut uim elidere, aut saltem aliquo pacto emollire, ut paulo infra latius explicabo. Ne uero ex unica illa commemoratione id me credas conficere, uide que aliis locis in eamdem rem dicta sunt, XuI et XXXI Ianuarii, XII et XuII Aprilis, Xu et XuII Iunii, XII et XXIII Augusti. Unum preterea aut alterum exemplum adducamus: XuII Aprilis sic penultimo loco, ante annuntiationem Cordubensium legitur: In Oriente, beati Nicofori, etc. Abest Nicephorus a probatissimis quibusque codicibus, in solis Rosweydino, Aquicinctino et Bruxellensi repertus,  adeoque nec fuit in eo autographo, ex quo alii note optime desumpti fuere.

203. Notauit Castellanus in textu Usuardino, Pratensi diem 5 Iunii fuisse transcriptum  in adiecto foliolo, incipiendo a Bonifacio, pretermissis martyribus Aegyptiis. Quero an primaria manu, an secundaria? Si primum, militat argumentum; si secundum, non minus premit. Nam hic etiam cum Pratensi conueniunt perpetui ferme eius socii, Antuerpiensis maior, Rosweydinus et Aquicinctinus, aliis omnibus plane discrepantibus. Rursus, codices omnes, excepto Pratensi et sociis illis tribus, legunt XuII Iunii in medio textu: Eodem die sancti uulmari confessoris, admirande, etc., alii isti tres cum Pratensi, ipso illo die et loco agunt de Gundulfo  Bituricensi. Recurrit maior confusio ad diem XX Iulii, ad quem interpolator aliquis uulmarum transtulit, expuncto illic Paulo, martyre Cordubensi, quem alii codices prope omnes constanter signant. Hec et id genus alia, ab ipsomet Usuardo mutata fuisse mihi quidem non satis fit credibile, ut diebus illis, pluribus ostendo. Sequitur denuo primarios nostros et puriores codices, ex quibus Usuardi textus desumi debuit, aliunde quam ex Pratensi codice fuisse descriptos. Qui dies ceteros hic assignatos aliosque plures consuluerit, eamdem ipsam conclusionem facile eliciet.

204. Hisce aut componendis, aut utcunque saluandis, modos potissimum duos excogitari posse  uideo. Primum, si concedatur, auctorem Martyrologii Usuardum, opus suum semel atque iterum et forte tertio transcripsisse aut transcribi curasse, sic ut ecgrapha illa successiue descripta, prout forte imperatori aut aliis offerri debebant, hinc inde postea in nonnullis ab auctore ipso correcta, limata aut mutata fuerint, accedentibus, ut fit, nouis notitiis, seu ueris seu falsis. Porro ex diuersis illis transsumptis accepta fuerint apographa illa, que cum autographo in sancti Germani relicto, non usquequaque concordant. Hoc uero ibi seruatum, toties subinde deletum, erasum, superinductum, interpolatum et deturpatum sit, ut Mabilio ipse de uera eius authentia dubitauerit. Certe aliquid, mea quidem sententia, defuisse fatendum est, cum eruditi  illi uiri, tot antiquorum manuscriptorum editores, ab hoc promulgando, quantumuis sepe prouocati, tandiu abstinuerint: procul dubio, liturarum et mutationum intercurrentium multitudine deterriti. Sed quidquid a uulgando Usuardo suo ipsos remorari potuerit, uia hic assignata, ad elidendas et aliquousque explanandas obiectas difficultates, mihi semper uerosimillima, aliisque omnibus expeditior uisa est.

205. Aliam nichilominus, seu modum alium suggero, prefatis obiectionibus sese extricandi; quanquam non tanta probabilitate subsistat: si nempe tantisper supponatur primos ipsos Usuardini autographi descriptores, aut per oscitantiam omisisse aliqua, aut proprio arbitrio decerpsisse que arriderent,  eademque auctoritate, que non placerent, preteriisse. Id equidem satis plausibiliter excogitari posse non inficior; uerum an harum rerum periti, id sibi persuaderi patientur? An credent id tam facile contingere aut potuisse, aut saltem licuisse, in eo potissimum Martyrologio, quod Cesarea, ut ita dicam, auctoritate, ad communem Gallicanarum Ecclesiarum usum destinabatur? quibus id quidem concessum fateri possumus, ut propria ecclesie sue festa adiicerent; Sanctos autem extrudere, aut commemorationes mutare; id uero est, quod sub ipsis principiis toleratum, haudquaquam existimamus. Hec fere sunt, que pro suspectanda uel propugnanda tuendaque Pratensis codicis uetustate candide censuimus, hoc unice querentes  ut ei sarta tecta maneat uel ipsa Usuardi etas, admittaturque correctiones omnes, interpolationes, etc., in quibus eadem manus apparet, ab ipso Usuardo factas fuisse; quanquam id creditu difficillimum, propter aliud quoque argumentum, quod hic subiicio.

206. Qui Usuardum pridem ad Caroli Magni tempora reiecerunt, ea ducti sunt ratione, quod eius Martyrologium Carolo Augusto dedicatum esset; ast alii nobiscum recte reposuerunt probationem nullam esse, cum et Carolus Caluus Augustus, seu imperator fuerit, atque huic ut imperatori oblatum. Supra autem ex Mabilionis coniectura admisimus scriptum fuisse Martyrologium inter annum  869 et 877; imo admittendum erit scriptum, uel saltem completum fuisse post annum 875, quo primum Caluus imperator creatus est, adeoque probabilissime anno proxime sequenti 876. Insistendo Mabilionis coniecture, consequens etiam erit obiisse Usuardum ante Caluum, cum hic alia manu Necrologio inscriptus sit, proindeque, ut summum, ad initium anni 877 superuixisse, uno circiter post absolutum et oblatum Carolo imperatori Martyrologium suum. Quis iam credat unius aut paulo amplius anni interuallo, tam multa Usuardo occurrisse, que in Martyrologio uixdum imperatori, atque adeo ecclesiis Gallicanis communicato, eradenda, mutanda, obliteranda, transponenda, interpolanda fuerint? Imo quis suspicari ausit id Usuardo aut fas  aut integrum fuisse, postquam Martyrologium ab imperatore et ecclesiis esset admissum? Rursus, quis suadeat toties recursurum eamdem manum, addentem, detrahentem, etc., et tamen tam sepe apparere atramentum aliud, uel indicia alia, que satis conuincant multos annos faciendis correctionibus certo intercurrisse.

207. Aliud est, quod codicis Pratensis authentiam seu autographiam incertam reddit, inde deductum quod prima ipsa scriptoris manus constare omnino nequeat. Si enim sola ista, que ipsum textum exprimit, autographa et Usuardina manus est, quecumque manu alia et recentiori ad marginem siue ad calcem adiiciuntur, Usuardo adiudicanda sunt. Atqui non raro occurrit, ut similia adiectamenta,  in omnibus aliis codicibus proprio loco reperta, certo demonstrent illa ipsa uerissime Usuardina esse; hinc itaque consequitur, omnia, que in eo codice continentur, prima ipsa Usuardi manu scripta non esse, uel ipsum diuerso charactere usum fuisse, quorum alterutrum non facile digerent autographi illius, seu ueri seu pretensi propugnatores. Inter uaria exempla, illud in argumentum assumo, quod nobis offert mensis Nouembris dies uII in elogio Herculani Perusini episcopi: Cuius corpus post abscisionem capitis, etc., desumptum ex Magni Gregorii Dialogorum lib. III, cap. 13. Hoc autem reperitur in exemplaribus omnibus, seu prime, seu secunde, seu cuiuscunque note, siue manuscriptis, siue typis editis, si Tornacensem et Pulsanensem  excipias, quibus familiarissimum est similia elogia aut decurtare, aut prorsus rescindere. At uero hoc ipsum elogium codici Pratensi ad marginem adiectum est, ac teste Castellano  hoc est, recentiori manu: ergo in prefato codice aliqua uere Usuardina sunt, que nichilominus recentiori manu ascribuntur; ergo non constat primam manum esse Usuardinam. Quero, utra sit? Falli et doceri cupio, at tot defectus, augmenta, inductiones, mutilationes, etc., plane nate sunt suspicionem iniicere, codicem illum qualemcumque, non magis quam ceteros autographie prerogatiua donatum.

208. Hec et quecunque alia in Obseruationibus  Usuardinis de illustrissimo codice, ultro citroque dicta, sic uelim accipiant eruditissimi nobisque estimatissimi RR. PP. Benedictini sancti Germani, ut, ueritatis indagande gratia, unice discussa et disputata. Solam illam, solam Usuardinam simplicitatem, iam tot annis atque ex tam uariis exemplaribus quesiuimus; que si ex solo Pratensi manuscripto hauriri potuisset, non existimo codicis illius possessores, tot seculis eruditos omnes, eius auidissimo, tanto thesauro priuaturos fuisse. Solet passim longe pluris fieri Molani editio, quam laudatus toties codex, siue uere siue pretense autographus, nec me in ita sentientium numero esse diffiteri ausim. Si fallor, errorem et mihi et ceteris eximat ex ea celeberrima Congregatione doctus aliquis,  harumque rerum peritus; dubia mea, imo errata, in que, codice ipso priuatus, incidi, explanet et diluat; primus ego promptissime retractabo quidquid forte de autographo illo iniquius sensisse dici possum. Satis equidem de republica litteraria meritus uidebor, si id ab ipsis importunius extorsero, quod nemo hactenus precibus et exhortationibus impetrare ualuit: puta, si id dubitationibus meis efficiam ut Usuardum ipsi suum natiua simplicitate, iisque, quibus uoluerint, adnotationibus uindicatum, publici iuris aliquando faciant; imo si eodem impetu Usuardum nostrum succutere conentur, sic cecidisse, triumphus erit; eumdem omnes scopum prefixum habemus, ut, dissipatis tenebris, errores depellantur, eruatur ueritas, antiquitas ecclesiastica  uel emulis studiis illustretur, ad maiorem Dei sanctorumque gloriam.



§ II.---De nostro primario Heriniensi codice.

209. Bollandus dicto superius prefationis loco pag. 51, postquam Pratensem, et alium Mirei codicem laudasset, sic pergit: »Sed quod supra citaui exemplar nostrum, utrique illi longe prefero, et purius ac sincerius reor, nam antiquissimum illud Parisiense, Idibus Ianuarii hec habet: In monte uerziaco, S. uiuentii confessoris, cum constet, post Usuardi etatem translatas esse uergiacum S. uiuentii reliquias, nisi extremis fortasse Calui temporibus scripsit, et diu postea illi superstes uixit, istaque tunc adscripsit. Sed a nostro illa, quod ideo magis genuinum  censeo, absunt exemplari. Fuit hoc quondam monasterii Carthusianorum, quod B. Marie uirginis Capelle dicitur, siue de Herines«  »iuxta Edingam, aut ut nunc appellatur Enghianum, Belgii oppidum: deinde Augustini Hunnei, uiri celebris fuit, postea donatum collegio nostro Louaniensi.« Quod hic Bollandus preclarissimum codicem nostrum Heriniensem Pratensi preferat minime miror; magis etiam fortasse pretulisset, si labes nouisset et maculas, quibus respersum esse a Castellano edocti sumus: preferet quilibet, nisi uehementer fallor, qui utrumque inspexerit contuleritque. uerum illud, quo Bollandus utitur, argumentum elidit idem Castellanus,  sincere testando, annuntiationem istam: In monte uerziaco, etc., secundaria aliqua manu codici Pratensi adiectam, ut XIII Ianuarii agnoscimus; id quod a Sirmondo et Cortasio obseruatum non fuerat.

210. Si de utriusque manuscripti uetustate queritur, ultro et lubens fateor, Heriniensem nostrum membraneum Pratensi palmam omnino cedere, si uel sola characteris forma attendatur, que, teste Castellano, in Pratensi modum scribendi antiquissimum refert, quem ipse uocat Carlouingiacum; Heriniensis uero, paulo elegantiorem ac nitidiorem, duobus minimum seculis posteriorem. At si puritatem spectemus, sinceritatem, integritatem, simplicitatem, non dubium est quin codex noster alteri  longe antecellat. Scriptura uetustatem satis probat, tametsi a peritissimo librario depicta sit, habetque pre ceteris ferme codicibus, quod diphthongum e clare semper efformet per e, recepto more seculo XI, ad quod codicem illum reuocandum maiores nostri merito censuerunt, cum nulli sancti eo seculo recentiores adiiciantur. Sic XIX Aprilis textui Usuardino attexitur: Depositio domni Leonis pape, qui Ecclesiam beati Remigii dedicauit: sed, ut uides, absque sancti titulo; obiit nimirum anno 1054. Item I Iunii legit: Treueris ciuitate, depositio beati Simeonis monachi, etc., quem mortuum constat anno 1035. Titulo beati insignitur, communi nomine, etiam post canonizationem  a Martyrologis tribui solito. Cum autem IX Maii referatur  translatio sancti Nicolai, si hec uere contigit anno 1087, consequi debet codicem nostrum sub seculi finem exaratum fuisse.

211. Scio maiores nostros pro occurrentium circumstantiarum uarietate, nonnunquam circa huius codicis etatem, opinionem tantillum mutasse, uti de Henschenio inuenies tomo I Iunii, pag. LXXXuIII, litt. D.; at de sinceritate et puritate dubitari haudquaquam potuit. Non negauerim additiones aliquas ab Usuardo diuersas hinc inde occurrere; uerum si Rhemenses, aut prouincie Rhemensis, que ferme Treuerim usque extendebatur, sancti remoueantur, luce meridiana clarius patescet inter omnes Usuardinos codices, tum excusos, tum manuscriptos, principem locum meritissime tenere, adeoque ex aliquo  Usuardino autographo, uel saltem purissimo apographo olim fuisse descriptum. Difficultas Henschenio uisa est quod Xu Octobris in textu secundo loco inseratur: Eodem die: sancti Oswaldi, episcopi et confessoris, ut habetur tomo III Februarii, pag. DCCL. Sed tunc in ea erat opinione Henschenius quod codex noster seculo X esset antiquior, cum alia loca, que iuniorem ostendunt, necdum expendisset. Si queras cur eo die potius quam XXuIII aut XXIX Februarii Oswaldum retulerit codicis descriptor, fatebor me ueram causam ignorare. Si coniecturas quis cupiat, apud Henschenium citato loco requirende sunt. Fatemur annuntiationem Oswaldi additamentum esse ex cultu, quem in Gallia, presertim in  prouincia Rhemensi, peculiari aliquo titulo obtinuerit.

212. Tales accessiones Rhemenses in hoc nostro codice frequentius offeruntur; que si abessent, paucissime alie reperirentur, ut recte Molanus supra numero 191 ipsum uocauerit, Usuardinum manuscriptum, qui uix ullas habet additiones, preterquam de sanctis Rhemensibus. Hanc codicis patriam esse prorsus non dubito: inde translatum oportet ad carthusiam Heriniensem, olim S. Marie Eremi, seu Montis Dei, que e primis totius Belgii carthusiis fuit. Coniecturam hanc meam, atque una codicis etatem confirmat addita recentiori manu ad marginem II Nonas, seu die uI Octobris, hec commemoratio: In Calabria, depositio beati Brunonis confessoris,  primi institutoris ordinis Carthusiensis, quam appositam reor ex solo singulari huius carthusie erga parentem ueneratione, cum aliunde notum sit quam tarde Brunoni publicum cultum Ecclesia decreuerit. Ex his abunde declarantur Usuardi huius Heriniensis etas, patria, natales et migrationes; ne quid desit, et formam addo, que recepto usu, in quarto nuncupari solet; estque compactus cum tractatu manuscripto sancti Hieronymi in Epistolas Pauli et alias Canonicas; cui in fine attexitur Kalendarium cum anniuersariis cenobii Heriniensis. Dixi supra num. 169 annum in hoc codice, uti et in Pratensi, inchoari a uigilia Natiuitatis Domini.

213. Iam uero, ut de eiusdem simplicitate et puritate statuas, percurre menses singulos, augmenta  Rhemensia secerne, continuo perspicies pauca additamenta immisceri, raras interpolationes, lituras uix unam aut alteram. Ad Iu Ianuarii refertur Rigobertus Rhemensis archiepiscopus; Xu de Mauro adiectum, discipuli B. Benedicti abbatis. Demum XXIII nescio unde accersitus sit beatissimus Hildephonsus. nisi hic aut in prouincia Rhemensi, aut in cenobio, cuius olim codex fuit, peculiarem cultum habuerit. Mense Februario, Blasius ad III retractus est; uIII additur Paulus uirodunensis, forte ibi etiam proprius. Mense Martio, sola prima die defectus aliquis reperitur. Mense Aprili, preter Rhemensia, XuIII de Materno, XIX, de Leone IX; XXIu, de Boua et Doda; XXX, de Maderniano; sola occurrit Maria Aegyptiaca, que ad IX signata est Mense Maio; quinque dies sunt  ab Usuardo diuersi, ut I de Marculfo; uIII, de Gibriano; IX, de translatione Nicolai; XX, Romani monachi; XXIX, de translatione Remigii; sed multum fallor nisi hec omnia Rhemensi prouincie propria sint. Mense Iunio, uIII in Medardo, aliquid deest; XXI, omissus Leutfredus; XXIII, deest Felix Sutrinus, quemadmodum et III Iulii, socii eius Ireneus et Mustiola, de quibus uide nostras Obseruationes.

214. Preterea, mense Iulio una occurrit litura in principio, quam puto esse de translatione S. Benedicti; XuIII, adiectus est Arnulfus; deinde XX et XXIII translationes Rhemensibus celebres de Theodosia et Nicasio. Mense Augusto, XIX superadditur textui Bertulfus abbas, ex propria, opinor, cenobii  institutione. Tum XXu, In pago uiromandensi, S. Hunegundis. Mense Septembri, I, agit de Aegidio, Sinicio, et Niuando, tanquam Rhemensibus; III, additur Remaclus; uII, XXu et XXuII, item de Rhemensibus: at X nonnichil mutilus est, XX interpolatus, ut Obseruationes nostre fusius explicant. Mense Octobri, I, purus non est; XXuII, ponitur uigilia sanctorum Simonis et Iude; de qua dubitari potest an Usuardina non sit; XI, Xu, XuI, XX, XXI et XXu, non excedit nisi in solis Rhemensibus. Mense Nouembri, I, II, uI, IX, Xu, XuIII, XXIII, XXuI. Demum mense Decembri, Iu, XuI et XXIX, pleraque additamenta pure Rhemensia sunt. Ineat modo rationem curiosus aliquis, conferat Heriniensem cum famoso Pratensi autographo, utriusque excessus aut defectus  ad equam lancem, ad iustam trutinam excutiat, si nullo ducatur partium studio, spondere ausim, ratione rite subducta, pedibus et manibus in nostram iturum sententiam.



§ III.---De Tornacensi aliisque uetustioribus maxime probatis.

215. Secundum ab Heriniensi codicem censemus eum qui apud nos Tornacensis uocatur, quem aliquando cathedrali illi perantique in usu fuisse, si aliunde nobis non constaret, ex additionibus ei ecclesie propriis satis demonstraretur. Credimus autem ex Altouillariensi prope Rhemos cenobio Tornacum delatum, aut forte ex monasterii illius codice aliquo olim transsumptum, ut dixi in Obseruationibus meis, presertim  Iu Iulii. At quecunque demum codicis origo fuerit, speciem et antiquam et elegantem refert, maiori forma in membrana scriptus, atque elegantibus, quamuis nonnichil extritis, cancellis distinctus, quibus quandoque textus magis aptari uidetur, quam cancelli ipsi textui accommodentur. Aetatem eius ex subiuncto Necrologio, eadem, ut apparet, sed pressiori manu scripto, sic probabiliter erues, si attendas Anselmum et Geraudum uel Geraldum, Tornacenses seculi XII episcopos; atque item Stephanum et Gosuinum, alias Goscelinum, qui anno 1203 et 1218 uita functi sunt, prima manu signari; at uero Walterum, oriundum de Tornaco, huius ecclesie episcopum, cui Sammarthani cognomentum Maruis apponunt, quique sedem tenuit ab anno 1219  ad 1252, in prefato Necrologio referri XIu Kal. Martii, manu secundaria, quemadmodum et successores, Walterum de Mandra, defunctum 1262, et Ioannem de Buchel uel Buchiaul, mortuum 1266; unde uerosimiliter conficitur scriptum fuisse Martyrologium inter annos 1219 et 1252. Hec pro codicis etate.

216. De sinceritate et simplicitate ex Obseruationibus nostris statuent equi lectores. Certum est a prioribus duobus multum recedere, non quidem sepius in sanctorum numero, sed nonnulla annuntiationum correptione, quasi reuera paratis cancellis, ut iam dicebam, Usuardini indiculi aptari debuerint; uel quod librarius minori scrupulo, grassari  nonnunquam, et longiores orationes contrahere, sibi licitum putauerit. Quod si cauisset scriptor ille, quicunque primus codicem temerauit, de natiua simplicitate codex hic cum Heriniensi ferme certaret. Singulas contractiones enumerare nimis tediosum foret; generatim loquendo, aut purus passim, aut puro proximus est; aliquantulum deuiat XuI, XuII, XuIII et XX Iulii, atque item XIX Octobris, ubi excusari potest, quod propria aliqua, aut Altouillariensia, aut alia perperam Usuardo, uel saltem Martyrologio sub Usuardi nomine ascripserit. Dolendum profecto amanuensium uel incuria, uel audacia tam insigni codici debitum decorem splendoremque ademptum fuisse. Titulus et prefationes auulse sunt, habetque hiatum plane notabilem a IX Augusti  ad XXuI Septembris, auulsis, imperitorum culpa, pretiosis foliis. De adiuncto Necrologio, satis diffuso, dicere cepimus; ex eo Tornacensis ecclesie benefactores plurimi facile dignosci enumerarique possent.

217. Tornacensi etate suppar, qui multo antiquior maioribus nostris uisus est, codex domus professe societatis Iesu Antuerpie, quem Henschenius, non uno loco; tomo II Aprilis, pag. CCCCXLu, infra E; tomo II Maii, pag. CXXXI, infra B; in Pretermissis, de S. Letardo; rursus XuIII Maii, in Pretermissis de S. Mildreda uirgine; tomo Iu, pag. CXXXuI, infra A, et alibi, ante annos sexcentos scriptum putauit. Specimina ex eo inter Bede exemplaria protulit Bollandus prefationis generalis pag. XLIX, ubi  recte aduertit, Bede nomine, sed ab recentiore manu pretitulatum esse. Notat item, et uere, Anglicanum esse, nam pluribus diebus, ut alibi sepe suis locis ostendimus, augmenta Anglicana adiecta exhibet. Hoc uero codici huic peculiare quod uniformis non sit, aliquando enim, ut mense Ianuario, auctior est, alibi passim purus Usuardus; mense Octobri et Nouembri manu paulo recentiori suppletus. Quod de Heriniensi diximus, seclusis Rhemensibus, purissimum esse, id ferme de hoc codice dici posset, si Anglicana nonnullaque in principio liberiora augmenta abessent. De Auctariis Anglicanis, uide mensibus singulis dies plerumque aliquos; notaui: ex Iulio, II, uI, uII, uIII, Xu, XuII, XXXI. Ex Augusto, XXIu. Ex Septembri, Iu, XuI, XXX. Ex Octobri, uI,  uIII, XI, XII, XIII et Xu, etc.

218. Hec codicis patriam abundantissime probant. Ad etatem quod attinet, puto extritas rubricas, exesas litteras, et lacera hinc inde folia Henschenii oculos fefelisse, nam ex sexcentis annis, meo quidem iudicio, bina secula subdici possunt, sic ut ad seculum XIII pertineat. Forma litterarum cum Tornacensi satis aperte conuenit; at decretorium argumentum prebet adnexa uII Iulii, S. Thome martyris translatio, ubi certissime Cantuariensem episcopum indicari existimo, cuius translatio eo die, saltem eo mense facta cognoscitur anno uIII Honorii III pontificis, qui est 1223. Unde patet me recte principio dixisse codicem hunc cum Tornacensi  etate supparem esse; quod etiam ostendit apposita utrique XXu Nouembris sancte Catharine commemoratio, in antiquioribus, Pratensi, Heriniensi, sequenti Rosweydino aliisque ignote. Porro codex iste ut inter Usuardinos proprio aliquo nomine designaretur, breuiori appellatione a nobis uocatus est Antuerpiensis maior, ut contradistinctus a minimo in forma octaua, quem simpliciter Antuerpiensem dicimus, et alium grandem tomum, qui Antuerpiensis maximus nominatur, cum hic noster sit in forma quarta membraneus, compactus cum Beda ecclesie Atrebatensis, ex quo Florus ille a nostris editus potissimum eductus est. Notaui superius non pauca hinc inde reperiri, in quibus cum Pratensi concordat, tum maxime cum hic a ceterorum turba recedit.

 219. Postremis duobus Usuardis hic descriptis, etate paulo superior est preclarus omnino codex, manu elegantissima in membrana, maiori forma seu folio exaratus, qui fuit ecclesie B. Marie Ultraiecti, tanti olim a Rosweydo estimatus, ut ex eo genuinum Usuardum reddere cogitauerit in magna illa Martyrologiorum, duobus uoluminibus collectione manuscripta, que apud nos exstat, huius prefationis exordio atque alibi non semel citata. Hinc codici ipsi nomen inditum: ne enim sepius recurreret longa illa paraphrasis ecclesie B. Marie Ultraiecti, breuiori nomenclatura Rosweydi, uel Rosweydinum semper appellauimus. Habet sane nostrum hoc manuscriptum quo nitore, ornatu et elegantia legentium oculos rapiat; at enim licet his titulis, imo et uetustate  sua priores duos Tornacensem et Antuerpiensem maiorem antecellat, locum duntaxat quartum inter Usuardinos Musei nostri obtinet, cum puritate et sinceritate tantum illis inferior sit quantum superat antiquitate. Non multa contrahit hic scriptor, sed pro sua licentia amplificat; frequentiora ex Hieronymianis codicibus additamenta nonnunquam mihi suspicionem iniecere, Greuenum in augendo Usuardo, uel ipsum hunc codicem, uel saltem eius ecgraphum adhibuisse.

220. Ceterum de codicis huius etate notauit Henschenius tomo II Aprilis, pag. uII, infra litt. A, hoc Martyrologium citans, quod ante quingentos annos ex Martyrologio aliquo Anglicano uidetur transcriptum. Hic et etas et patria uere ab Henschenio  designantur. De annis quingentis iterum agit tomo Iu Iunii, pag. CCCCLuI, col. 1, circa finem. At die u Iunii, pag. 456, litt. D, in Bonifacio episcopo Moguntino, predictam etatem distinctius determinat, afferens exaratum fuisse circa annum 1138. Recte, opinor, et accurate, idque Henschenius colligere potuit ex breuissimo chronico, Martyrologio isti prefixo, quod ad annum 1138 pertingit, in quo clarissime eadem apparet manus qua totum Martyrologium scriptum est. Non puto uerosimiliori argumento ueteris cuiusdam codicis etatem definiri posse; atque hoc est quod dicebam, Tornacensi et Antuerpiensi maiore antiquiorem esse. Accedit et alia ualde probabilis ratio, quod careat annuntiatione sancte Catharine  uirginis XXu Nouembris. Imo clarissime, ni fallor, confici potest ex eo quod de sancto Thoma episcopo Cantuariensi, celeberrimo seculi XII martyre, altum sileat, cum is in utroque priore diserte exprimatur, ut uide in Auctariis XXIX Decembris.

221. Quod uero aliis istis simplicitatis atque adeo auctoritatis ordine postponatur, facit iam insinuata descriptoris libertas, qui Martyrologium Usuardinum nimis frequenter ex codicibus Hieronymianis et ex Adone interpolauit, aut aliunde auxit, aut modice corripuit, ut Obseruationes quotidiane Auctariaque nostra manifeste ostendunt. His adde accessiones Anglicanas  quarum hic pauculas attigisse satis est; ceteras lector suis locis facile animaduertet.  Ad diem XII Martii adiicitur Elfragus Wintoniensis episcopus. Ad uI Iulii, depositio Sexburge. Ne singula prosequar, uideantur XIII, Xu et XXXI Augusti; Iu Septembris et alibi sepe. Prope exciderat adnotare, quod in aliis codicibus rarum est, id in hoc reperiri, ex quo de eius uetustate liceat facere coniecturam, nempe, quod eque ac Heriniensis diphthongum e ascribat per e subuirgulatum, quemadmodum supra de primario illo codice nostro Heriniensi studiose monuimus. Hoc denique repetendum quod de Antuerpiensi maiore obseruatum est, Rosweydinum, quo de loquimur, manuscriptum, cum prefato codice et Aquicinctino, Pratensis uestigiis plerumque insistere, dum hic a reliquis omnibus dissentit.

 222. Illustrem uocauit Henschenius tomo I Aprilis, pag. XIu, infra litt. E, codicem alium, a precipua eius annuntiatione XX Iunii posita, Pulsanensem dictum, quoniam ibi de Ioanne abbate Pulsanensi ita agit, ut plane det intelligere olim in cenobio illo ex antiquiori Usuardino exemplari descriptum fuisse, sed sepissime contractum et decurtatum. Ex anno obitus Ioannis, incarnati uerbi 1139, ferme collegit Papebrochius tomo Iu Iunii, pag. 39, num. 8, tam uetustum esse hoc Martyrologium, ut sub immediato sancti successore Iordano scriptum uideatur, quippe aliorum Pulsanensium sanctorum nomina nulla habens. Facile assentior, cum ea signa preferat que uetustatem omnino commendent. Indicium uero haud obscurum exhibet, dum de Thoma Cantuariensi ad  marginem et recentiori caractere meminit, ut est in Auctariis citata superius die XXIX Decembris. Quo pacto ad nos peruenerit, explicat ibidem laudatus Papebrochius, ex notula a Bollando codici prefixa. Scriptus est in membrana, forma octaua, principio diebus quatuor mutilus. Iam dixi, et ex toto opere nostro liquet multoties Usuardum abbreuiari, et nonnulla quandoque nimis libere omitti; addo, mense Iunio Usuardum nonnunquam deseri, et ex Hieronymianis suppleri, forte quod in apographo Usuardino, ex quo descriptus est codex, aliqua defuerint que oportuit aliunde accipere.

223. uetus item, membranes, in minori forma scriptus est codex ille, quem quia alio remittere  non possumus, simpliciter uocamus Antuerpiensem. Nulla certa etatis signa prefert, preter characterem, qui seculum XIII sapere omnino uidetur, mihique id adeo facilius persuadeo, quod nullos sanctos signet eo seculo posteriores. Sunt in prefixo Kalendario S. Thomas confessor, uII Martii; XXIX Aprilis Robertus abbas, is haud dubie qui ordinem Cisterciensem primus inchoauit. Tum XX Augusti, litteris miniatis, Bernadus abbas, unde non inepte coniicitur codicem olim ad Cisterciense aliquod monasterium spectasse. Ad Xu, Octobris, ponitur Franciscus; ad XIX Nouembris, Elisabeth. At uero notandum Kalendarium a manu longe recentiori esse quam sit Martyrologium cui premittitur; certe nulli in hoc sancti reperiuntur Francisco aut Elisabeth recentiores. Purissimum  Usuardum non esse docebunt Auctaria. De cetero notaui superius num. 172 ex huiusmodi manuscripto factam esse primam illam et omnium uetustissimam editionem Lubecanam anni 1475; unde in opere nostro semper coniunguntur hec duo Martyrologia citando Antuerp. et Max.-Lubec; quibus plerumque accedit codex alius, cuius solum extractum seu collationem habemus, ex bibliotheca celeberrimi abbatis Ughelli, unde nomen inditum, Ughellianus, de quo cum aliis extractis infra agemus.

224. Usuardinis manuscriptis melioris note etiam annumerandus uenit codex Marchianensis, quem putamus in ipsa abbatia integrum non exstare quandoquidem solum mensem Februarium inde acceperimus, cum lacinia aliqua mensis Martii. Ex eo specimine  cetera facile cognosces; utinam, si adhuc supersint, ad nos aliquando transmittantur: id per aliquos e nostris Patribus sepe iam frustra impetrare tentauimus. uicinie gratia, Marchianensi subiungo Aquicinctinum exemplar, quod licet totum quoque et plenum non habeamus, defectum illum abunde supplet accuratissima eiusdem collatio, cum secunda Molani editione anni 1573, ubi ea qua fieri potuit diligentia, uariantes lectiones omnes apposite sunt, ex quibus de totius codicis puritate et simplicitate iudicium feratur. Ex prefatis extractis uideor posse coniicere codicem illum seculo tertio decimo haud posteriorem esse; eadem pro Marchianensi sententia. Hoc autem Aquicinctino nostro cum Antuerpiensi maiore et Rosweydino commune est,  quod ubi Pratensis a reliquis deuiat, hic cum duobus solitis sociis classem illam peculiarem constituat, de qua iam sepe superius atque in Obseruationibus nostris Usuardinis frequenter sermo recurrit.

225. His omnibus subiungi debet, si non puritatis, aut simplicitatis, saltem antiquitatis iure, uetus codex sancti Ricarii, quem a priori cenobii illius nomine Centulensem indigitamus, et merito, cum ex Iu Iunii, XXuI Augusti, II Decembris et aliis diebus clarum sit ibi olim scriptum atque usurpatum fuisse. Manu sua ascripsit Rosweydus se Martyrologium suum habuisse ex abbatia S. uedasti, unde prius ecgraphum sibi describi curauerat, quod inter collecta  manuscripta, ad Bedam pertinentia, repositum inueni. Fefellit titulus, hoc modo expressus: Incipit Martyrologium secundum Bedam, per anni circulum. Hinc factum ut a Bollando prefationis generalis pag. XLuIII primo loco inter Bede exemplaria repositum sit, extractis sex primis anni diebus, licet a uigilia Natiuitatis scriptor Martyrologium exordiatur. Euincunt soli isti dies nichil in toto illo Martyrologio haberi quod ad Bedam ullo modo pertineat. Mihi euidens est scriptorem, quisquis fuerit, Usuardum habuisse pre oculis, quem pro suo libitu aut commodo mutauit, corripuit, interpolauit, in id maxime intentus, ut quotidie pleraque abbreuiaret. Iam dixi Martyrologium incipere a uigilia Natiuitatis; addo hic principium tale esse, ut si librarius reliqua eo  modo prosecutus fuisset, merito codex ille inter Usuardinos prime et optime note computaretur.

226. Ad quod seculum reducendus sit, ex scripture modo non facile statues, hic enim uetustatem, nisi uehementer fallor, iusto antiquiorem prefert. Pressus character, satis elegans et paulo grandior in membrana, forma quarta, in principio multum exesus, seculum XII ferme sapere uideretur, nisi ibi legerem ad Iu Kal. Maii, seu XXuIII Aprilis: Eodem die Mediolani, sancti Petri martyris ab hereticis occisi. Item XXu Augusti: In Francia, sancti Ludouici regis Francorum, ac gloriosissimi confessoris, XII, lc. in cap. Hec enim plane innuunt scriptum duntaxat fuisse sub initium seculi XIu. Atqui  hec tamen qualiscunque etas, precipuus est titulus, quo sibi estimationem aliquam codex ille conciliat, cum de cetero rarissime, preterquam in principio, puritatem attingat, semper ad Auctaria reiiciendus; sicut plurimum, singularem classem constituens, quemadmodum facit codex alter, qui inter extracta collocatus est olim cenobii Carthusianorum Ultraiectensium, sub nomine Matricule, unde quotidie inter accessiones citatur sub titulo Matricule Carthuse Ultraiectensis, que est etiam purum putum Usuardi compendium, sepe uel in solo sanctorum numero deficiens. Utrique id quodammodo priuilegii concessum, ut amborum textus integri diebus singulis describendi fuerint.



§ Iu.---De codicibus quos medie note appellamus.


227. Sequentibus codicibus, plerisque Belgicis, medie seu saltem inferioris note appellationem indidimus, quod tum etatis, tum Usuardine simplicitatis ratione, cum superioribus plane conferri non possint. uidentur ex eodem, aut saltem non multum dissimili fonte promanare, longioribus hinc inde elogiis respersi; sed, quod mirere, non multis sanctis Belgicis aut aliis popularibus aucti. Inter hos, a uoluminis magnitudine nomen sortitus, precipuus et speciosissimus est codex maximus, eleganti charactere in in membrana descriptus, corio suillo uestitus, cuius cum uerum domicilium hactenus non detexerim, Antuerpiensem maximum a diuturna commoratione  nominandum censui. Belgicum esse constat, ex festis propriis in Kalendario signatis, ubi X Iulii notanter ponitur, singulari rubrice prerogatiua, S. Amelberga, que cum in monte Blandinio festiuius colatur, suspicionem ingerit, aut in ea abbatia, aut saltem Gandaui codicem olim usurpatum fuisse. Aetatem scrutando reperi, nam inter parua opuscula Martyrologio subiuncta, ante, Prouinciale omnium partium mundi, in explicatione uersiculorum Paschalium, indicatur annus 1425, eadem manu qua cetera omnia ascriptus. Codicis splendorem et magnificentiam ex eo intelligas, quod singule facies, dierum singulorum Usuardinis textibus respondeant; sinceritatem, ex toto operis nostri decursu.

228. Antuerpiensi isti maximo aut compar aut  proximus est Usuardus Ultraiectinus, forma quarta et ipse membraneus ac nitide scriptus, ad cuius calcem, ante uariarum benedictionum collectionem, et patriam suam et domum designat, his uerbis: Pertinet ad domum Clericorum S. Iheronymi in Traiecto. Hec cognomenti ratio fuit, atque ut a duobus aliis Usuardinis Ultraiectinis distingueretur, maiorem illum insignem, qui fuit ecclesie B. Marie, quemque tanti fecit Rosweydus, ab ipso supra uocauimus Rosweydinum; alterum uero typis excusum, cuius solum semestre primum ad nos peruenit, de quo meminimus num. 173, editionem Ultraiectinam Belgicam, hunc simpliciter Ultraiectinum placuit nuncupare. Nusquam occurrunt certa etatis indicia; at,  si recte coniicio, Antuerpiensi maximo non multo antiquior esse potest. Quodnam proprie tempus designet festiuitatis sacrorum Stigmatum, XuI Septembris primo loco posita, non ausim temere determinare. Ut ut fuerit, nichil codici illi detractum uolumus, tametsi in serie Usuardinorum manuscriptorum medie note Antuerpiensi maximo postponatur.

229. Sequuntur bini codices, simul compacti in forma quarta, quorum alter Belgice in membrana, alter Latine in charta crassiori exaratus. Fuit ille, qui uernacula lingua scriptus est, ad usum Sororum regularium lacus sancte Marie iuxta Leydam, ut notauit Bollandus tomo I Ianuarii, pag. 165; alter in Actis uocatur Usuardus Leydensis sancte Cecilie. Nos eam nomenclaturam in utroque seruauimus, ne  alias longiori paraphrasi Lugdunenses Batauorum dicendi essent, aut si simplicius, Lugdunenses uocarentur, facile imperitior aliquis Lugdunum Gallie, cum Lugduno Batauorum confunderet. Ambos codices Usuardinos esse dubitari omnino nequit, sed auctos atque prioribus duobus Antuerpiensi maximo et Ultraiectino perquam similes. Fateor Belgicum, quanquam male depictum, nonnunquam purius aliqua referre, in quibus cum Antuerpiensi maximo aliquando consentit, ut suis locis indicatum est: uerum ea passim tam exigui momenti sunt, ut hac causa Belgicus Latino preferri non magnopere debeat. Ubi autem concordes inuenio, quemadmodum plerumque concordant, sub uno eodem Leydensis nomine  utrumque complector. Neuter antiquitate seculum Xu superare uidetur.

230. Duobus proxime adumbratis elegantior est, sed eiusdem, nisi multum fallor, etatis, codex alius eiusdem forme, in membrana descriptus, quem a collegio nostro Louaniensi, cuius olim fuit, Louaniensem indigitamus. Ipsum ex Antuerpiensi maximo, uel Antuerpiensem maximum ex ipso transumptum crederes, nisi sepius sanctorum elogia decurtata aut mutilata representaret. Submonuit Bollandus alicubi Martyrologium hoc Louaniense Ecclesie alicuius Belgice olim fuisse; cum sanctos signet diecesis Cameracensis, ut Gudilam, Rumoldum, Gaugericum, Nicasium et alios. At postremi duo Usuardini sunt, ut proinde a solis Gudila et Rumoldo  firmanda sit coniectura. Aliunde satis colligitur fuisse cenobii alicuius ordinis sancti Augustini, quandoquidem sanctissimo doctori semper adiectum exhibeat titulum Patris nostri, idque non solum in ipsius Martyrologii contextu, uerum etiam in subiectis opusculis, que cum Martyrologio olim compacta, ac religiosis illis Augustinianis in usu fuisse existimo. Canonicis autem Regularibus potius quam Eremitis seruiuisse, inde coniicio quod de sancto Nicolao Tolentinate non meminerit.

231. Sextus medie note codex nomen habet ab eo cenobio cuius notam prefert his uerbis appositam: Liber monasterii beati Anthonii in Alberghen, Canonicorum Regularium, datus a uenerabili domino Henrico Mathie, uicario in Wersle. Ex Mireo, in  Originibus Canonicorum Regularium didici, predictum cenobium situm fuisse in Tuenta, diecesis olim Ultraiectensis, ex qua codex hic sanctos plerosque consignat. Forma et scriptura cum Leydensi Latino satis conuenit, sed isto nonnunquam auctior est. Scriptus uidetur ad usum Patrum ordinis S. Francisci, quod patet ex Iu et XI Octobris, ex XIII ac XX Iunii aliisque locis. Nec mirum uideri id debet, cum monasterium istud Albergense exstrui primum ceperit anno 1406, ut habet antiquus aliquis codex noster ms. sub nota + ms. 34, fundationem ipsius describens, narransque euocatos illuc fratres ex congregatione Zwollensi, que per id tempus cum Dauentriensi regularis discipline obseruantia et sanctitatis fama maxime inclarescebat, teste prefato  nostro codice manuscripto aliisque historiis Transisalanis seculi Xu. Atque hec pro codicis notitia satis dicta sint.

232. Ordine uti et sinceritate posterior est, licet fortasse etate paulo prior, codex noster Danicus, qui ab Henrico quodam equite, cognomine Rancou, emptus Lubece 1584, ad domum professam Societatis nostre Pragensem deuenerat, dono datus Bartio et Ianningo an. 1688 ibi existentibus. In prima pagina ascripta sunt hec uerba: Liber conuentus Nistadensis prouincie Danie. Ad Franciscanam familiam spectasse conuentum illum probat in inferiore ora folii XuII Septembris recentius ascripta: In monte Aluerno, impressio sacrorum stigmatum  beati Francisci, festum maius duplex. Item XIX Augusti, charactere etiam nouo: Ciuitate Massiliensi, beati Ludouici episcopi et confessoris, de ordine Fratrum Minorum, festum maius duplex. Rursus XI Octobris: Translatio sancte Clare uirginis, festum minus duplex. Et uIII Nouembris: Item translatio S. Ludouici confessoris. Sic ad marginem appositi sunt Bernardinus XX Maii; Bonauentura, XIu Iunii, etc. Franciscus primum locum in textu occupat, Iu Octobris XXu Maii: Apud Assisium, translatio beatissimi Patris nostri Francisci. Cum autem translatio Antonii Patauini facta 1349 aut 1350, et que primo citauimus ab alia manu sint, uidetur coniici posse codicem illum seculo XIu recentiorem non esse. Patriam manifestant X et XI Iulii, Kanutus et Ketillus, aliique  locis aliis. Quantum porro ab Usuardina simplicitate distet, ex quotidianis auctariis intelligi dabitur.

233. Supersunt codices duo integri, non ignobiles, forma quarta, membranei et satis antiqui, Bruxellensis et Hagenoyensis, quibus inter manuscriptos medie note postremus locus dandus fuit, quoniam preter ceteros liberius ac liberalius aucti et interpolati sunt: preterquam quod stylo, ordine et ineptiori scribendi modo reliquis cedere debeant. Bruxellensis tomos duos complectitur, prefixo Kalendario et tractatu de decem persecutionibus, per gentiles Romanorum imperatores Ecclesie illatis, etc., quibus subnectitur canonici Bruxellensis prefatio, ubi, laudatis antiquorum Martyrologorum, presertim  Usuardi, conatibus, sic inter alia disserit: »Sed negligentie uitio hucusque non caruit, quod huiusmodi sanctorum  in lectione Martyrologii memoria non fieret, pro iis diebus, quibus nos eorum festa celebramus. Que res pia quadam sollicitudine, uenerabiles dominos, preceptores meos, decanum et capitulum huius ecclesie collegiate et plebanie sanctorum Michelis archangeli et Gudile uirginis, matricis aliarum ecclesiarum totius huius insignis oppidi Bruxellensis Cameracensis diecesis, ad iubendum, meque ipsorum inutilem canonicum ad obediendum compulit, quatenus ex prefatorum Patrum Martyrologiis, sanctorum solemnitates,« etc. Hinc licentius euagatus, multa collegit, sed male, pro suo  arbitrio disposuit, uti auctaria legenti ultro occurret, ex quibus etiam intelliget quantum absit ab Hieronymianorum breuitate, de qua re diximus num. 38. Aetatem nemo facile eruet: nisi fallor, ad finem seculi XIu uel ad initium seculi Xu pertinet.

234. Hagenoyensem uocamus ab incolatu, siue a possessore Mag. Nicolao Schickio, Hagenoio, nam de cetero non uideo magis ad Hagenoyam quam ad aliam quamlibet Alsacie uel Palatinatus ciuitatem reuocari debere. Scriptor nomen indicat uersibus quatuor pinguioris Minerue ad calcem adiectis, ex quibus habemus scriptum fuisse Martyrologium anno milleno quater C et duodeno, Iunii die decima sexta, Penna facit litteras Wydo Krentzelin has glutinatas.  Poterat scriptionis tempus non improbabiliter colligi ex XXuII Septembris, ubi Elzearius Ariani comes per Urbanum u nouiter canonizatus dicitur: cum enim ea canonizatio facta fuerit an. 1469, non poterat codex a fine seculi XIu uel initio Xu longe recedere. Porro si Krentzelinus iste, alicubi a Castellano citatus, huius Martyrologii collector fuerit, non magnam retulit laudem, nescio quas historias passim commiscens que ab Usuardi aliorumque codicum Usuardinorum stylo remotissime sunt, quasque sepe referre piguit. Non poterat tamen codex ab Usuardina classe excludi, cum plerumque eosdem sanctos, imo passim Usuardi ipsius phrasi, quanquam corrupta et luxata, consignet. Hactenus de codicibus plenis et integris quibus in hac editione et  recensione usi sumus.



ARTICULUS u. De codicibus quorum sola habemus extracta seu lectiones uariantes.

235. Hos codices merito distinguimus ab iis quos plenos et integros, seu typis editos, seu manuscriptos hactenus retulimus. Per extracta autem seu uariantes lectiones, ea hic intelligo in quibus ab Usuardi textu aut excedunt aut deficiunt. Ut rem clarius percipias, paucis explico que mihi sepius narrauit bone memorie magister meus Papebrochius extractorum, presertim posteriorum, hanc rationem reddens. Dum cum Henschenio annis 1660, 1661 et 1662 per Germaniam, Italiam et Galliam peregrinatus, ea de sanctis monumenta, tum Greca tum Latina, collegit  quibus Museum nostrum egregie locupletatum est, ne in describendis Martyrologiis Usuardinis, quorum tanta apud nos erat copia, nimium detinerentur, hac usi sunt methodo. Greueni editione, ut facile portatili magisque commoda, in exemplum assumpta, ubicunque manuscriptum aliquem Usuardum nacti sunt, totum cum Greueni editione anni 1521 contulere, uariantibus seu auctariis in aduersaria relatis, unde percommode accidit ut, facto temporis compendio, ea omnia compararint que alias longiorem moram sumptusque maiores postulassent; puta, si singuli isti codices per ipsos aut per amanuenses ad uerbum describendi fuissent. Hec itaque omnia que sic adnotata et extracta sunt, lectiones uariantes seu accessiones Usuardinas uocamus, quas inter nostra  auctaria collocanda putauimus.

236. Prefata extracta, seu uariantium elenchi, ferme triginta sunt numero; suntque adeo totidem codices, quos si superius enumeratis editionibus, quibus usi sumus, quatuordecim, codicibus mss. decem et septem, denique octodecim aliis a Chiffletio collectis, adiunxeris, patebit postremam hanc nostram editionem ex codicibus propre octoginta adornatam, illustratam, repurgatam. Nolim tamen dissimulare esse aliquid quod in collationibus et recensionibus ab Henschenio et Papebrochio factis mihi displiceat, cum ex indiculorum nostrorum modo perspexerim non omnes interpolationes appositas esse, ut manifeste comperi in codice Ughelliano,  passim simili editioni Lubecane maxime et Antuerpiensi manuscripto; prioris enim additamenta omnia exactissime notata sunt, non item ea que haud dubie in medio textu inserta fuerant. Quod cum Papebrochio pridem obiicerem, candide fassus est ita ab ipsis institutas fuisse collationes manuscriptorum cum Greueno, ut nonnisi de prima et ultima annuntiatione solliciti fuerint. Hec premonere oportuit ut aduertat lector quam sincere iuxta ac rigide expensa et discussa sint documenta omnia ex quibus hec nostra Usuardina editio concinnata est. Iam extracta, atque una codices unde accepta sunt, sic breuiter representabo, ut nichil pretermissurus sim quod ad sufficientem omnium notitiam desiderari queat.

237. In nostra collectione primum locum occupat  codex Aquicinctinus, non ab Henschenio et Papebrochio, sed ab aliquo, fortasse cenobii illius monacho, accuratissime et distinctissime collatus, ne neglectis quidem intercurrentibus minutiis. De hoc supra dicere cepimus num. 224, ubi ipsi et Marchianensi fragmento inter antiquiores purioresque manuscriptos codices datus est locus, notatumque in multis conuenire cum Pratensi, Antuerpiensi maiore et Rosweydino, tum uel maxime, cum hi a ceterorum turma segregati sunt. Hic preterea cursim obseruabo que codicis Aquicinctini etatem non obscure definire queant. Qui manuscriptum cum secunda Molani editione anni 1568 contulit ad 25 Augusti, descripta ultima commemoratione; Ipso die, Parisius, eleuatio beati Ludouici confessoris, sedulo notauit, hec calamo  longe recentiore adiecta esse. Sic XXI octobris, ad hanc ultimam etiam annuntiationem: Colonie SS. undecim millium uirginum, additur: Hec sunt a manu recentiore. Huiusmodi indicia satis probare uidentur codicem ipsum autographum seculo XIII aut forte citius exaratum fuisse. De hoc paulo fusius, reliquos omnes multo breuius enumerabimus, ea sola describendo que a collatoribus obseruata fuerint.

238. Antiquitatis et simplicitatis ordine sequi hic deberet manuscriptus Usuardus Marchianensis, citato num. 224 etiam laudatus; sed cum sola fragmenta duo, nempe mensis Februarius et pars Martii penes nos sint, plura dicere supersedeo.

239. uictorinus citari poterat sub duplici nomine,  quippe cum altero collatus: sed satis est id uerbo hic indicasse. uariantes seu extracta scripta sunt manu Henschenii, premisso hoc titulo; Usuardus Parisiensis ms. sancti uictoris, et excusus Molani, collatus cum ms. serenissime regine Suecie, quod pertinuit anno 1521 ad Bernardum Hannetreau presbyterum curatum B. Marie in ecclesia Siluanectensi. uidetur fuisse alicuius monasterii in diecesi Niuernensi. Sepissime conuenit, adeoque in Auctariis sepe citatur, cum alio codice regine Suecie signato n. 130, de quo infra.

240. Sequuntur fragmenta aliqua codicis ecclesie Pulsanensîs ac Messanensis, tum Martyrologii Pleschionensis, quorum primum non magni momenti  est; alterum paulo maius, desumptum est ex manuscripto Longobardico, quod uerosimiliter aut plenum non fuit, aut saltem integre legi nequiuit.

241. Proximo extracto, etiam ab Henschenio descripto, hec in fronte premittuntur: Usuardus manuscriptus regine Suecie, qui fuit illustrissimi principis domini D. Petri uok Ursini, domini domus a Rosemberg, ultimi et senioris, et e primatibus Bohemie, celsissimi et antiquissimi, an. 1609 collatus cum ms. Ultraiectensi in quarto, et excuso Molani. Codicem antiquum non esse ostendit commemoratio S. Bernardini posita XX Maii, cum hic sanctus obierit an. 1444.

242. Ex chartis PP. Fulliensium Parisiis hic interiicitur  sanctorum elenchus, qui an plane Usuardinus sit non audeo statuere. Sic incipit: Ex antiquissimo Martyrologio ms. prioratus de Dauerone, ordinis sancti Benedicti, diecesis Carnotensis. Citatur in Auctariis sub nomine codicis Daueronensis. Admiscetur series antiqua regum Francie. Tum: Index et catalogus sanctorum, quorum passiones et uite continentur in Legendario ms. RR. PP. Carmelitarum Discalceatorum suburbii S. Germani Parisiis.

243. Ultima totius scripti pars est Martyrologium manuscriptum ecclesie Ambianensis. Cum ipsum in serie Usuardinorum repererim, ut tale in Auctariis citaui.

244. Superius num. 116 locuti sumus de codice aliquo integro, inter extracta reposito, sub hoc titulo:  Compendiosum Martyrologium, excerptum ex matricula carthusie Ultraiectine, conscripta in pergameno, saltem primo digesta, iam facile a ducentis aut amplius annis. Poterat huius codicis descriptor, qui ipsum cum Martyrologio Romano contulit, paulo certius etatem determinare, si aduertisset, XXX Iulii sic legi: Brigitte sanctimonialis, a qua habent ortum illius ordinis obseruatrices, que modernis temporibus in diecesi Traiectensi oriri ceperunt. Non ponitur Bruno uI Octobris. Est merum Usuardi compendium, semper integre, ut citato numero diximus, in Auctariis descriptum.

245. Tres Usuardi Bigotiani satis puri esse debent, cum pauca additamenta inuenerint Henschenius et Papebrochius; hic singulis notas apposuit. De  primo sic habet: Usuardus collatus cum Martyrologio M. bibliothece Bigotiane, sub nomine Eusebii, Hieronymi et Bede, quod olim fuit alicuius conuentus Patrum Celestinorum, sign. P. 5. De secundo scribit: Ex eiusdem bibliothece codice antiquo signato E 4, uel E 40, qui fuit ecclesie S. Stephani, ut putatur, Cadomensis, in quo fere simplex textus Usuardi et paucissima Bellini. uix ulla in isto additamenta reperta sunt; nec multa in tertio: Usuardus collatus cum tertio uetustiori, sign. D 9. Omnes incipiunt a uigilia Natiuitatis Domini, quo modo Usuardum ipsum Martyrologium suum inchoasse diximus num. 169.

246. Sequitur foliolum, P. Chiffletii manuscriptum,  sub hoc titulo: Excerpta ex Martyrologio S. Benigni Diuionensis, quod ipsum est Usuardi Martyrologium, paucis uel textui insertis, uel ad marginem ascriptis, que hic pleraque collegimus. Pauca certe Usuardo adiecta inuenio: que ad marginem apposita dicuntur, spectant ad dedicationes altarium, uel capellarum, ut plures habentur in famoso Pratensi codice, sed eas prope omnes pretermisimus, nisi cum in aliis exprimuntur. Altera collatio a manu Papebrochii sic depingitur: Martyrologium Usuardi, collatum cum ms. S. Benigni Diuionensis, quod est apud Cistertium. Primum uocauimus Diuionense hoc Cistertiense. Alia sunt inter Chiffletianos extracta, de quibus suo loco.

Est deinde Martyrologium Usuardi, collatum cum  manuscripto Cluniacensi. Exiguus accessionum numerus satis ostendit codicem istum purioribus annumerandum.

247. Martyrologium Usuardi, collatum cum ms. monasterii sancti Laurentii Canonicorum Regularium ciuitatis Augensis. Et in hoc pauca auctaria reperit Papebrochius, atque adeo si collatio recte instituta est, hic etiam puris nostris Usuardis accedit.

248. Paulo auctior est is quem Papebrochius ita designat: Martyrologium Usuardi, collatum cum ms. Fratrum Conuentualium monasterii sancte Marie Chamberii, cui subiunctum Kalendarium, continens obligationes et mortes memorabiles illius conuentus.

249. Sequens collatio facta est cum duobus Usuardis  manuscriptis regine Suecie, quorum alter notam prefert numeri 130; estque is idem, quem supra diximus sepe conuenire cum codice uictorino. Secundus distinguitur per numerum 428. Utrumque auctiorem, ac proinde a simplicitate Usuardina multum recedere docebunt Auctaria

250. Ut tres proximi satis dignoscantur, describendus est totus Papebrochii titulus: Martyrologium Usuardi, collatum cum ms. A, domini Le Mare, quod fuit collegii Canonicorum S. Lazari Augustoduni, habetque in margine notatos obitus et obligationes istius collegii ex ui legatorum, etc., que accuratissime exprimuntur. Item cum ms. B, in quo scribitur S. P. N. Augustini. Et ms. C, quod fuit alicuius conuentus Franciscani, ut patet ex festis et Ordini propriis:  utrumque post seculum XIu, scriptum; pertinensque ad D. Du Cheual Diuione, cum primum ante sexcentos annos scriptum esse constet. Extracta omnia ita inter se commista sunt, ut uix securus sim de recta singulorum citatione. Hic uere locum habet pete dictum: Dum breuis esse laboro, obscurus fio. Eadem confusio proxime recurret in codicibus Florentinis ab Henschenio collatis.

251. Copiose auctus, et contra copiose contractus, codex Usuardinus uaticanus, signatus num. 5949, scriptus charactere Longobardico, quem uocat Papebrochius Nouam collectionem ex Usuardo, Adone et aliis factam pro ecclesia Beneuentana. Pro ea ecclesia collectum aut compositum esse satis innuit titulus S.  Sophie, toties in contextu relatus. Ex Adone uix quidquam habet, potius ex aliquo Hieronymiano interpolatus est. Aetatem quodammodo coniicere uoluit Papebrochius, dum ait meminisse S. Romualdi et Thome Cantuariensis. Sed de ea pluribus disputare opere pretium non est.

252. Hix sequitur codex ille, de quo supra non semel memini, nempe Usuardus abbatis Ughelli siue Ughellianus, quem in omnibus puto conuenire cum nostro Antuerpiensi et antiquissima editione Lubecana maxima. Qui si accuratius collatus fuisset, haud dubie a duobus aliis nunquam diuelleretur. Nolim tamen id tam certo affirmare, cum facile etiam in aliquibus dissentire potuerit.

253. Altempsianum recte aduertit Papebrochius  in Anglia auctum esse, cum huiusmodi additamenta sepe recurrant. Qua occasione Romam peruenerit, explicatum non est, nec de eius etate scrupulosius inquirenda multum sui sollicitus: id uero obseruaui, codicem olim fuisse ecclesie Wintoniensis, cum XXX Octobris ita legat: Ipso die ordinatio sanctissimi antistitis atque patroni nostri Swithini; alii scribunt Swithuni. Collatio nostra incipit a mense Martio, reiectis in finem Ianuario et Februario. Suspicor autographum ipsum ita olim scriptum, uel forte male compactum fuisse.

254. En modo confusionem Florentinorum codicum, de qua dicebam num. 250. Sic in fronte scripsit Henschenius: Martyrologium Usuardi collatum 1o cum ms. D. Caroli Strozzii, senatoris Florentini,  in quarto. Collatum 2o cum Martyrologio Florentino, edito Florentie anno 1486 , per Franciscum de Bonaccursiis presbyterum, et spectat ad eumdem Strozzium, in quo dum desunt additur . Collatum 3o cum manuscripto Medicee bibliothece, in pergameno, in quarto. Que si conueniat, inferius subditur, si alia ibi sola sint, superne linea trahitur. Quam hec errori obnoxia sint, nemo non uidet. Conatus sum, qua potui diligentia, ad proprios codices referre singula; sicubi deflexerim, prudens lector facile ignoscet. Non uidentur hi codices seculum Xu superare, certe perpetuis ferme redundant auctariis.

255. Sequuntur extracta, seu collationes alie,  Florentie et alibi facte, cum aliis Martyrologiis, ex Adone et ex aliis multum interpolatis, que pro Usuardinis non agnouit Henschenius, neque nos eorum accessionibus Auctaria nostra crescere uoluimus, aliunde satis ampla et numerosa. At cum Chiffletiana pleraque ex codicibus Usuardinis accepta uideantur, eorum potior habita est ratio, unde hic singulorum nomina percurremus, ne quid in toto opere recurrat quod non undequaque explicatum sit. Hic titulus a Papebrochio omnibus prefigitur.


Extracta ex uariis Martyrologiis a R. P. Petro Francisco Chiffletio.

256. Ex ueteri manuscripto Usuardi S. Rigaud,  hoc est S. Rigaldi, in territorio Matisconensi. Si ex additionibus de codicis puritate iudicare liceat, probum esse oportet, cum ille pauce sint numero.

257. Ex Martyrologio monasterii Iurensis S. Ragnoberti, ex Adone et Usuardo contexto, inquit Papebrochius; at si singula recte expenderis, a stylo Adonis permodice participat. Magis crediderim Usuardum esse ad aliorum morem, sed non multum interpolatum.

258. Ex Martyrologio ecclesie Lugdunensis sancti Stephani; sub nomine Bede, sic iterum loquitur Papebrochius, sed Adoni similiori. Non satis capio unde hec rursus similitudo accepta sit, nam Auctaria pleraque, si non Usuardum, saltem eius enuntiandi modum ferme sapiunt.

 259. Ex Martyrologio Usuardi ecclesie Burdigalensis. Nihil additum est ex quo de eius etate statuatur. Quantum a primigenia simplicitate absit, intellige ex Auctariis.

260. Ex ueteri Martyrologio Castri Karoli, seu, mauis, ex cenobio sancte Marie de Castro Karoli. Locum mihi hactenus ignotum fateor. Si codex Usuardinus est, non uidetur contemnendus.

261. Ex Martyrologio Bizunticensi S. Pauli. Non multa habet ex quibus magis ad eam quam ad aliam quamlibet urbem pertinere dicendus sit. Huic addi possunt extracta alia non magni momenti, desumpta ex Martyrologio Luxouiensi. De hoc etiam peculiare quidquam notatum non inuenio, nec obseruare ipse potui.

 262. Ex Martyrologio sancti Anatolii Salinensis. His extractis subiunguntur alia etiam perpauca, ex Martyrologio Franciscanorum Salinensium. Sola nomina indico, cum dubiis coniecturis indulgere nolim.

263. Aeque obscura sunt ea que Chiffletius sumpsit ex Martyrologio abbatie Golliane.

264. Item ex Martyrologio Montis Sancti, nisi quod in eo magis exornentur Romaricus  aliique sancti cum eo coniuncti, aut ad idem cenobium spectantes.

265. Ex Martyrologio Usuardi, Caudiacensis prioratus. Memini me alicubi in Actis hunc codicem reperire sub nomine Candracensis, sed seruanda est  nomenclatio, qua etiam in Auctariis usus sum potissimum. Tot solus hic codex additiones habet quot in sequentibus quatuor reperiuntur.

266. Ex Martyrologio Balernensi. Due sole annuntiationes extracte sunt, que aliunde in Auctariis satis note, ex hoc codice citari non merebantur.

267. Ex Martyrologio sancti uincentii Cabillonensis. Patriam suam clarissime indicat, nam quecunque habet, loci ipsius propria sunt.

268. Ex Martyrologio Usuardi, monasterii sancti Benigni Diuionensis. Idem nomen ex ipsiusmet Chiffletii manuscripto supra citauimus num. 245; uerum extracta non plane conueniunt, nam in priori  nonnisi sex, in hoc annuntiationes undecim reperiuntur. Sed tanti non est ea discrepantia, ut hic ei explanande diutius immoremur.

269. Ex Martyrologio Diuionensi ecclesie sancti Stephani. Et hic codex pauca suppeditat. Inter additiones undecim, due duntaxat Diuionensibus proprie reperiuntur.

270. Ex Martyrologio peruetusto Remensis ecclesie sanctorum Timothei et Apollinaris. Codex hic ualde copiosus est, pluribus abundans auctariis quam ullus ex precedentibus. Utrum uere Usuardinus sit, non explicauit Chiffletius.

271. Ex Martyrologio sancte Marie Belnensis. Et hoc uere nomen suum prefert, cum non habeat nisi Belnensia. uide egregium specimen XXuI Aprilis.

 272. Ex Martyrologio Accincti. Unicam habet commemorationem: In territorio Bisuntino, monasterio Belleuallis, translatio S. Petri episcopi et confessoris; de qua uide uIII Maii.

273. Chiffletianis postremo hoc loco superadditur extractum non maximi momenti ex Martyrologio Usuardi Abdinghoffensis in Westphalia, quod uix pagellam implet. Alia ex eodem codice adiunguntur que huc non pertinent.


Codices alii in hoc opere non adhibiti.

274. Preter longam codicum Usuardinorum seriem, satis fuse hucusque descriptam, alia penes nos manuscripta sunt, que numerum augere poterant, nisi tanta aliorum copia fuisset. Habemus codicem  alterum Ultraiectinum ecclesie sancte Marie Canonicorum, manu Belgica, in folio, cui ascripsit olim Rosweydus non esse Usuardum; recte, si de puro intellexit, at ex Usuardo et aliis compilatum fuisse statim perspiciet, qui Usuardum nouerit. Citat Molanus, prefationis cap. 13, Usuardum Guilielmitarum Brugensium, quo in sua editione usus sit. Inuenio descriptos inde menses duos, ex quibus colligo, multum conuenire cum Usuardis nostris Leydensibus, presertim cum Belgico, unde et cum ipsis codicibus, predicti duo menses compacti sunt. Est item codex alius paruus, manu recentiori scriptus, quem simpliciter Brugensem uocamus, semel aut iterum, ni fallor, a nobis citatus, sed subinde reiectus, quod ab Usuardo nimis sepe deflecteret. Adiungo  his codicem alium minimum, corio nigro coopertum, qui fere Usuardinus dici posset, nisi nimium et quasi studio contractus esset. Citantur in Actis non raro Additiones manuscripte Cartusie Bruxellensis, sed he nichil ad Usuardum, cum mera augmenta sint, editioni Greueniane superaddita. Contulit Papebrochius editionem Lubeco-Coloniensem, cum codice aliquo abbatie Premonstratensis S. Michelis Antuerpie, uerum et in eo additiones sunt additionibus superadiecte. Demum in Actis frequenter recurrit Florarium Sanctorum, in quo Usuardina multis aliis immista sunt. Sufficiebant mihi codices iam enumerati, quotidie euoluendi, ut facile reliquos omnes intactos relinquerem.

 275. Erit fortasse qui ex citatis prefationis huius initio Bollandi uerbis, querat cur inter tot Usuardos hic iam ordine recensitos, locum non habeat Pragensis ille quem cum Bruxellensi ibidem nominat? Dicam candide nullum me peculiarem codicem Pragensem nosse. Non diffitebor tamen in nostra Martyrologiorum collectione, Martyrologium aliquod Pragense reperiri, quod proprium Pragense uocauit Henschenius; idque merito, cum solos eos dies signet, quibus Prage festiuitas aliqua celebratur, propter sanctorum reliquias a Carolo Iu Cesare, magno numero procuratas eoque collatas. In manuscripto nostro manu Papebrochii notatur P. Gamansium codicem ipsum Pragensem ad Bollandum olim misisse, sed ad dictum Patrem remissum  anno 1681. Ceterum satis mihi certum est, de tali Martyrologio Bollandum in prefatione generali locutum non esse. Malim credere Pragenses Patres nostros, Usuardi Danici olim possessores, extracta aliqua et specimina ad Bollandum misisse, ex quibus ipse facillime iudicare potuerit, amplificata sanctorum elogia, et plurima nomina ascripta. Si preter hoc, aliud Pragense Martyrologium aut uidit, aut sibi commodatum habuit, certum est in Museo nostro hodie non exstare. Quod si fortasse lector codices alios sub Usuardi nomine in Actis citatos reperiat, meminerit incompletos esse, aut extracta aliqua ad maiores nostros fuisse transmissa, sicuti de Hieronymiano Tamlactensi diximus prefationis huius num. 25.



ARTICULUS uI. Editionis huius fides, ratio, ordo.


276. Quod prefationis huius principio testatus sum, secure denuo sub finem audeo asserere, me in tota hac noua recensione id maxime habuisse pre oculis ut, preter Martyrologiorum genealogiam, Usuardum purissimum et sincerissimum proferrem; in quo, confidenter dicam, nichil opere, nichil laboris, nichil diligentie a me pretermissum fuisse. Fontes assignaui ita repurgatos et mundatos, ut limpidam ueritatem ex iis haustam existimem; atque adeo tuto et absque ullius inuidia Usuardo huic applicare possim quod pontifici Paulo u de suo Adone asseuerabat Rosweydus: »Ea fide curaque recensitum, ut affirmare non uerear, parum a calamo menteque auctoris abesse.  Intererat profecto reipublice Christiane, ne quid magni uiri titulo legeretur, quod ipsius non esset, ne quid corruptum eius nomine circumferretur, aliena adsutum manu; ne uiri auctoritatem secuta posteritas, erroris funiculos necteret; ne quoque USUARDO quidquam abiudicaretur; cui certissimum ab unanimi codicum suffragio testimonium esset.« Ne uero plura in hanc rem argumenta coaceruando, prefationem iam satis, forte nimis diffusam, ulterius protraham, asserti mei sinceritatem per singulos dies perspiciet, qui Obseruationes nostras consulere dignabitur.

277. De operis item ratione et ordine paucissima dicenda supersunt. In fronte cuiusque diei ponitur  textus ipse Usuardinus, ex precipuorum, imo omnium codicum collatione eductus; quorum, qui eo die puri reperti sunt, nomina minori charactere Italico subiiciuntur, tanquam premissi textus Usuardini probatio. Si quando nullus codex integre purus et simplex fuerit, attexitur dissertatiuncula, qua de textus simplicitate lector abunde edoceatur. Eo autem ex probatioribus codicibus expurgato, cetera omnia que Usuardo abiudicanda censemus, in eum elenchum reiecta sunt, quem Auctaria appellauimus. Porro, operis ordine, sequitur manipulus lectionum uariantium, in codicibus Usuardinis, pro eo textu citatis occurrentium, ubi si forte minutie obseruentur momenti perexigui, meminerit lector me hic omnium gustibus deseruire debuisse, adeoque et  morosis antiquariis non nichil tribuere. Hos uero qui nouerit, scit cum iis se ingeniis conflictari, quibus religionis est uel minimum apicem in hisce rebus negligere. Qui similibus non delectantur, auctor iis sum ut de uariantibus nichil solliciti, ad Obseruationes transeant, ibi reperturi quecunque ad auctaria nostri illustrationem conducere posse censuimus.

278. Prima cura fuit textus Usuardini genesim eruere et explanare, ut lectores quotidie habeant, quam supra dicebam, Usuardi cum patre, auo, uel auis et abauis, cognatis et affinibus coniunctionem, eo plane modo quem supra prefatione principio representare conatus sum. Preter Martyrologos, ad demonstrandam cultus sanctorum diuturnitatem, non semel adduxi antiqua Kalendaria, eaque precipue  hoc tempore inter eruditos auctoritatis, ut est celeberrimum illud et uetustissimum, primum a Bucherio uulgatum, in commentario ad uictorii Aquitani Canonem Paschalem a pag. 267, et denuo editum a Ruinartio inter sincera et selecta martyrum Acta, in editione Parisiensi  a pag. 692, in recentiori Amstelodamensi, a pag. 617; cui in utraque hac editione subiungitur Kalendarium aliud Carthaginense, etiam antiquissimum, quod primus reperit, publici iuris fecit notisque illustrauit laudatus sepe a nobis Mabilio, Analect. tomo III, a pag. 398.

279. Alia duo sunt, uel forte editorum duorum Kalendarium idem, quod primum Leo Allatius operi de Ecclesie Occidentalis atque Orientalis perpetua  consensione, edito an. 1648, inseruit a col. 1487. Fronto autem, de quo supra egimus, sub alio ferme titulo uulgauit an. 1652, ut uide supra num. 110 ac sepius in operis nostri contextu. His adde Sacramentaria a Menardo, Thomasio et Mabilione edita recensitaque, que omnia stabiliendo sanctorum uetusto cultui suis locis adducta sunt. Altera ferme quotidie mota est questio de Martyrologiorum nostrorum encomiis, seu Actis ipsis, unde illa a Beda et Adone accepta et contexta sunt, in quibus grauior plerumque difficultas, sed hic pro operis huius instituto, sic paucis expedita, ut semestri primo ex Actorum commentariorumque nostrorum fide, res decisa plerumque sit, semestri autem altero, monumentis,  seu excusis, seu apud nos manuscriptis breuiter discussis, intricatiora controuersiarum capita ad maius opus remiserimus. Hic nonnunquam auctores citaui, necdum satis diligenter a me examinatos, atque inter eos precipuum Sebastianum Lenain de Tillemont, in laboriosissimo opere Gallico sub titulo Commentariorum ad historiam ecclesiasticam, in sexdecim uolumina distributo, quem et alios quoscunque in eamdem rem ita appellatos uolo, ut eorum auctoritati nec hilum tribuam, si cum Romane Ecclesie consensu et approbatione non omni ex parte conueniat.

280. Hec lectorem eruditum promonuisse plus quam satis est; quod unice querimus: nam harum rerum imperitis talis nunquam monumentorum nostrorum  explicatio dabitur, que ad omnium intelligentiam sufficiat. Idem ferme dictum sit de tota orthographie ratione, que in ipso Usuardi textu ex codicibus ferme seruata est, eademque passim in Auctariis adhibita, sic ut nemo offendi debeat aut possit, si plurima perperam scripta inueniat, tum in rebus ipsis, tum in nominibus propriis. Sic passim scribitur in textu presbiteri, etc., Dionisii, Hieronimi, Hierosolimis, etc.; quorum omnium ratio redditur, in eo quem distinguimus articulo, sub nomine uarie lectionis. In Auctariis multa recurrunt longe absurdiora, ubi tamen uisum est restituere diphthongum e, que in nullis codicibus, preterquam in Pratensi, Heriniensi, Rosweydino atque Molani editione reperta est. Barbariei a nobis seruate uindicias dabit  Augustinus, relatus a Molano in adnotatione IX Ianuarii. Hic prefationis metas figo, nam id genus minutiarum exponendarum, si singulas uellem percurrere, nunquam esset finis; satis fortasse alibi tedii afferent, ut hic iis percensendis tempus denuo terere opere pretium non sit. Et mihi et omnibus faciam satis, si Usuardi Martyrologium, purum, germanum, sincerum et simplex exhibuero, qui est precipuus operis nostri finis, ad unam, ut iam non semel diximus, eamque maiorem Dei sanctorumque gloriam.



NOTANDA PRO INDICIBUS.

281. Ad euitandam, que in Molani indice est, sanctorum Usuardinorum, aliorumque qui solum in additionibus referuntur, confusionem, duplicem toti  operi indicem subiunximus; alterum, qui sanctos pure Usuardinos aut festa alia ad Usuardum uere pertinentia complectitur; alterum, in quo Auctariorum omnium sancti continentur, sed ita dispositi, ut pleraque, codicum ipsorum, ex quibus desumpti sunt, errata, atque in transformandis, multiplicandis commutandisque sanctorum nominibus, item in iisdem sepe repetendis perturbatio ablata non sit, in quo etiam fidelitatem nostram lectori probatam uoluimus. Neque uero huius loci erat sanctos illos aut ad proprios dies natales reuocare, aut controuersa alia dissoluere, cum hec propria sit commentariorum nostrorum ad ipsa acta institutio, quo hec omnia reducenda et remittenda putauimus.





PROLEGOMENA EDITIONIS  I. BOUILLARTII.



PRAEFATIO

 Autographum Usuardini Martyrologii tanto studio per nouem secula asseruatum, tantopere ab eruditis expetitum, toties efflagitatum, en tandem prodit e bibliotheca sancti Germani a Pratis. Ex quo R. P. Ioan. Bollandus, cuius pios doctosque labores nulla unquam delebit obliuio, preclarum istud monumentum sibi describi, et cum alio eiusdem abbatie recentiori codice conferri curauerat, Usuardumque iuris publici facturum esse se promiserat ; Benedictini, qui, suis modo ditescat opibus respublica litteraria, pro nichilo habent sibi munus acceptum referri, de illo typis mandando ne cogitabant quidem. Illa gloria frui uirum optime de Ecclesia merentem non solum equo patiebantur animo; sed etiam gaudebant de suo nonnichil accessisse Collectioni que uberes orbi Christiano fructus allatura erat. Sibi persuadebant uiro erudito eiusque adiutoribus summo in pretio futurum esse suum codicem, eosque religioni ducturos addere quidquam uel detrahere.

 Nec eos terrebat, quod in sua prefatione celebris ille Iesuita magis in Heriniensem codicem, quam in Pratensem propendere uidebatur. Cum enim Heriniensis illi non uisus esset potior Pratensi, quam quod iste Idibus Ianuarii translationem reliquiarum S. uiuentii uerziacum annuntiaret, nichil factu fuisset facilius, quam euellere ex animo tenuissimum illum scrupulum. Satis fuisset uirum ueritatis amantem admonere, adiectam recentiore manu fuisse illam translationem; scripturarum discrimen esse uel ceco perspicuum; in huius generis opere nichil mirum esse, quod quedam addita fuerint; nisi uellet pro nouis festis nouum subinde exaratum fuisse codicem; nichil inde auctoritatis autographo decedere, quod se satis scripture antiquitate, nitore, elegantia tuetur atque defendit.

Sed nostra nos fefellit opinio. Postquam per septuaginta annos suspensam omnium exspectationem tenuerunt Antuerpienses Iesuite, tandem in lucem  emittunt Martyrologium, Usuardi uocant, sed ita non purum, ut, si reuiuisceret Usuardus, in illo frustra se ipse quereret. Quibusnam uero causis tantum sibi licentie dederunt? quia in autographo Pratensi liture sunt, et lituris superinducta quedam, que in ceteris Usuardini Martyrologii exemplis desunt. Mirum scilicet in autugrapho lituras uideri, quasi non illud maxime laudaretur opus quod multa litura cercuit: et superinducta quedam quid autographo fidei detrahunt, cum que superinduxit manus, eadem est, que reliquum codicem exarauit?

Illatam nostro codici tantam iniuriam dissimulare non decebat, non licebat. Nam si note chronologice, quas pre se codex ille fert; si forma litterarum quibus describitur; si silentium de iis, qui postea sunt in sanctorum numerum relati; si festorum consecutis temporibus institutorum pretermissio; si nostra in  conseruandis codicibus cura, uigilantia fidesque non possunt a suspicionibus tutum Usuardi autographum prestare: quid certi futurum est in litteris? Omnium auctorum qui nostris e bibliothecis exierunt, quem habemus habuimusue codicem, cuius uetustas et prestantia pluribus firmioribusque argumentis nitatur? Artis critice ueluti norma est, ut uetustissimus est codex et proxime ab auctore abest, ita minime interpolationis nomine suspectum esse: quid fiet, obsecro, illa norma, si, quem ab ipsomet auctore, aut eo dirigente scriptum esse constat, eum adulteratum fingere licet?

At enim, inquies, Sirmondus, Ioannes Baptista de Cortas, Stephanus Chamillart Iesuite codicem illum inspexerunt  ; illum etiam Castellanus Parisiensis Ecclesie canonicus semel et iterum contulit: qui fieri potuit, ut uiri in dignoscendis conferendisque codicibus exercitati tam sepe fallerentur?

Istud mihi etiam, donec ipse hisce oculis codicem uidi, uisum est incredibile. Quin et diu dubitaui an  reuera Castellanus retulisset ea que ab illo accepisse se testatur postremus Usuardi editor R. P. Sollerius soc. Iesu: necdum crederem, nisi tam umuissem illius fidem, quam parum ille timuit Benedictinorum suspectam habere. Utcunque est, nostra omnibus patet bibliotheca; presto erit codex, unusquisque iudex esse poterit. Tantum opus ex oculis. Atque ut omnes, quid occasionem controuersie dederit, sciant; non solum paginam integram ere incidi uoluimus; uerum etiam autographum exhiberi tetum, cuiusmodi est. Que addita fuerunt alia manu, ea certe pauca, alio charactere pinguntur; que in margine posita, in margine relicta sunt; que manca sunt et mutila, eadem uidebuntur. Sic lector ipse iudicabit, que Usuardo abiudicari, que eidem adiudicari, debeant.

Quis autem Usuardus ille fuerit; quo tempore Martylorogium scripserit; ex quibus illud fontibus hauserit, disputant inter se critici, totaque in his  rebus prolixissima uersatur prefixa Solleriano Usuardo prefatio. Ego qui grandis uoluminis minime sum ambitiosus, que certis ex monumentis comperire licuit, narratione tradam breui.

Usuardus uir magne probitatis  , sancti Germani Parisiensis sacerdos et monachus fuit  . Iam anno 838, professioni monastice nomen dederat  . Tunc enim subscripsit instrumento, quo Pratenses monachi precum societatem sanxerunt cum Remigianis Rhemensibus. Annis circiter decem et nouem elapsis. cum diruta a Saracenis uel Mauris ualentia ciuitate, spes data fuisset Pratensibus, facile se in ruinis illius urbis corpus beati uincentii Leuite sui patroni inuenturos; Hilduinus II abbas neminem iudicauit Usuardo magis idoneum; qui pium hoc et laboriosum iter susciperet. Quod ingressus cum comite Odilardo, cum ualentiam ire non posset, Mauris itinera infestantibus,  Cordubam petiit, unde tandem anno 858 Egmantum in uillam ad monachos Pratenses pertinentem et in Senonensi diecesi sitam reuexit sanctorum Georgii et Aurelii corpora et sancte Natalie caput.

Anno 863 Nortmannis, qui sancti Germani monasterium incenderant, in suam patriam reuersis, Usuardus cum ceteris monachis Parisios rediit, iussuque Caroli Calui Martyrologio operam dedit. Cur id negotii datum illi fuerit, ipse causam affert in Prologo. Tunc temporis plurima uulgata fuerant huius generis scripta. Nam preter illa que Hieronymi et Bede nomina preferebant, Florus  aut peculiare quoddam concinnauerat, aut Bede tantum auxerat. Rabanus Moguntie archiepiscopus, Wandalbertus diaconus et monchus Prumiensis in diecesi Treuirensi, eiusdem generis opus composuerant: quos secutus fuerat Ado primum Ferrariensis monachus, dein episcopus uiennensis. Ex omnibus illis Martyrologiis unum confecit Usuardus noster.

 Ex omnibus illis dico, quamuis illa nominatim non appellet. Nam clare indicat, preter Hieronymi, Bede et Flori martyrologia, alia fuisse quibus uteretur. Prologi uerba sunt: que res pia quidem sollicitudine  me ad hoc, etsi indignum, compulit, quatinus sanctorum sacras atque anniuersario recolendas festiuitates ex quibusdam precedentium Patrum martyrologiis in quamdam colligerem unitatem. Erant igitur ante Usuardum quedam precedentium Patrum Martyrologia. At Rabanianum, Wandalbertinum et Adonianum composita ante fuerant, quam suo manum Usuardus admoueret. De duobus prioribus res extra controuersiam est. De Adoniano inter eruditos conuenit conditum ab Adone fuisse, antequam uiennensem cathedram occuparet, quam occupauit anno 860. Iam luce clarius est Usuardum confecisse suum postquam ex Hispania rediit. Id probant cum plurimi sancti ex Hispania, quos sacris fastis inseruit, tum  exceptio corporum sanctorum Georgii et Aurelii XIII Kal. Nou. prima manu consignata  . Egmantum uenit anno 858. Egmanti, in uilla scripsisse libris omnibus destitutum, res est omnium absurdissima. Nec minus absurdum de Martyrologio Carolum Caluum cogitasse, dum Nortmanni regiam urbem obsidebant et uicina igne ferroque uastabant. Ante annum autem 863, Usuardum cum ceteris monachis Lutetiam non rediisse narrat Aimoinus testis oculatus et reditus comes  . Non igitur ante annum 863 ad Martyrologium animum adiunxit Usuardus. Ante Usuardinum igitur Adonis Martyrologium scriptum fuerat; quod in causa est cur sepe in utroque elogia iisdem fere uerbis concepta legantur. Nec Adonem tamen nec ceteros laudat nominatim; quia nec profitebatur se proprio Martyrologium conficere, et illi Martyrologi nemini tunc temporis noti non erant.

At illa, inquies, precedentium Patrum Martyrologia sunt Hieronymi, Bede et Flori martyrologia.  Repugnant Usuardi uerba. Sic enim pergit paulo inferius: Preterea et uenerabilium, Hieronymi scilicet et Bede presbiterorum, piis, quamuis succinctis, super hoc prouocabar descriptis. Nemo hec attento animo cum antecedentibus comparauerit, quin intelligat illa precedentium Patrum martyrologia non eadem esse ac illa, que Hieronymi et Bede pia  descripta uocat. Preterea ait ideo suscepisse Martyrologium, quod recolebat in ipsis eorumdem  solempnitatibus quam multos proprie negligentie excessus. At huius uitii nec Hieronymum, nec Bedam, nec Florum accusat. Sic enim primum de Hieronymo: quorum alter breuitati studens. Si breuitati studuit, breuitas non fuit negligentie: deinde de Beda: alter uero quamplures dies intactos relinquens adnotauit, ut ipse testatur in fine epitomes, omnes quos inuenire potuit. Si ergo uterque multa inueniuntur huius operis preteriisse necessaria, alter breuitatis studio peccauit, alter ignoratione, neuter negligentia. Florum denique tantum abest ut negligentie insimulet, ut illum sibi sequendum esse censuerit: Censui et Flori memorabilis latiora iam in eo ipso negotio sequi uestigia, etc. Igitur preter Hieronymi, Bede et Flori Martyrologia, pre oculis habuit Usuardus Rabanianum, Wandalbertinum, Adonianum, et fortasse alia quarumdam ecclesiarum propria, que ante Usuardum composita  cognoscimus.

Neque uero precedentium ita pressit Usuardus uestigia, ut ab illis aliquando recedere non auderet. Nullum in suo Martyrologio uitium reliquit ex iis que sibi in aliis displicuerant. Hieronymianum equo breuius dilatauit, suppleuit que Bede deerant necessaria; Flori, aut, si mauis, Adonis  longiores narrationes paucioribus contraxit. Addidit etiam multa de suo; plures sanctos quos in Hispaniam iter faciens in eo regno coli didicerat; dies festos omnes sui monasterii proprios, et alia que sagaci indagine perquisierat. Itaque qui cuiuspiam sancti mentionem ab Usuardo factam idcirco negaret, quia de illo silent alia martyrologia, is inepte faceret; cum Usuardus ipse clamet non alia martyrologia se in omnibus imitatum esse. At si quid, inquit, preter quod ab illis accepi in hoc opere actum  uel mutatum est, sagaci a me indagine id perquisitum agnosci poterit.

Opus tanto labore perpolitum, tantaque perfectum industria non poterat omnibus non probari. Ne tamen essent, qui illum leuitate potius animi, quam rei utilitate ad corrigenda alia martyrologia adductum esse suspicarentur, suum Carolo, qui nondum Augustus erat, ut liquet ex uetustissimis huius abbatie, Regie Bibliothece, aliisque Usuardi codicibus, nuncupandum esse duxit: quo etiam illum impulit spes haud obscura fore ut liber tanta auctoritate munitus plus apud presentes et posteros ponderis haberet. Res ad uotum successit. Ita enim concinna sua et eleganti breuitate placuit istud Martyrologium, ut uix absolutum ab omnibus fere ecclesiis usurparetur.

Quandiu postea uixerit Usuardus, incompertum. Id unum exploratum est, uitam eius prorogari non posse ultra annum 877. Nam in Necrologio, quod eadem etate est et eiusdem auctoris ac Martyrologium,  Ermentrudis regine uxoris Caroli mors prima manu notatur; alia eaque recentiore mors Caroli. Ermentrudis autem obiit anno 869, Carolus anno 877. Usuardus igitur intra illud spatium obiit mortem, idque Idibus Ianuarii. Nam hoc die in eodem Necrologio rubeis litteris memoratur Usuardus sacerdos.



uARIAE USUARDINI MARTYROLOGII EDITIONES Que a Pratensi Codice recedunt.

Lubecana annoColoniensis Greueni altera anno

1475
Ultraiectina anno	1480
Florentina anno	1486
Papiensis anno	1487
Lubecana alia anno	1490
Coloniensis anno	1490
Parisiensis Munerati anno	1490
ueneta Belini anno	1498
Louaniensis Molani anno	1513
Coloniensis Greueni anno	1515

1521
Parisiensis Belini anno	1521
Parisiensis Munerati anno	1536
Editio incerta anno	1537
Louaniensis Molani anno	1568
Louaniensis Molani altera anno	1573
Antuerpiensis anno	1583
Parisiensis apud Michelem Sonnium	1583
Antuerpiensis Sollerii anno	1714




REuERENDO PATRI IOANNI BAPTISTAE SOLLERIO PRESBYTERO ET THEOLOGO SOCIETATIS IESU D. *** Presbyter et Monachus Benedictinus Congreg. S. Mauri S. P. D.

 Tandem persoluisti munus, quod septuaginta abhinc annis Bollandus dux uester pollicitus fuerat. Opus sane magnum et magni laboris. Erudita prefatio, tam utilis quam prolixa. Neque enim dubium est quin doctis uehementer placeant, que disseruisti de Bede Martyrologio Flori diligentia aucto, tecumque tuis rationibus uicti iudicent Henschenium et Papebrochium deceptos Bede adiudicasse quod Bede et Flori erat; Floro tribuisse quod incerto interpolatori ascribendum fuit. De Martyrologio Romano Rosweidi curis edito multum etiam tibi debet litteraria respublica: in quo uindicando tuus eo gloriosior est triumphus, quo plures tibi erant et formidolosiores aduersarii, Henricus ualesius, Saussayus, Fronto, Florentinius. Nec laudare non possum tuam de secundo Flori libro coniecturam, eum esse purum putum Adonis Martyrologium, si coniecturam uocare licet sententiam tot tamque solidis argumentis fultam. Quod contra omnium eruditorum opinionem affirmas, Adonem ante Usuardum scripsisse, fuisseque  modo non ab Usuardo exscriptum, id ita mihi uidetur euidens, ut mirari satis non possim quo modo a criticis negari potuerit. Neque etiam inutiles future sunt Obseruationes. uerum est, postquam Usuardus ipse in prologo ingenue confessus fuit per quos profecerat, non admodum necessarium fuisse fontes indicare, unde fluxerat maximam partem eius Martyrologium: sed quia oportuisset quatuor aut quinque libros conferri simul, quibus illi libri deerunt, aut conferendi otium non erit, ii non egre ferent se hoc labore leuatos fuisse. Denique Auctaria aut sanctorum ignotorum nomina suppeditant, aut notorum docent quo memoria pertinuerit; qui sane fructus haud quaquam est leuis. Hec omnia pulchre, bene, recte. Si tam preclaris principiis cetera responderent, o librum eximium! o Martyrologium nullis non laudibus extollendum! uerum in iudicio quod de codicibus tulisti, pace tua dixerim, nec Henschenii et Papebrochii correctorem, nec Martyrologii  Romani assertorem agnosco: nichil uideo quod tuam referat; nichil, quod tibi honori esse  possit. Hinc pendebat tamen Editionis et pretium et utilitas. Nam ne legit quidem Prefationem qui Usuardo tantum opus habet. Caput est, Auctor ipse: et tue editoris precipue partes erant curare, ut Usuardum exhiberes, ipsum, si fieri posset; sin, quam minime interpolatum. Tota res igitur in codicum delectu posita. Tu codicem omnium antiquissimum, integerrimum, reddendis Usuardi sententiis uerbisque accommodatissimum, atque, ut uerbo dicam quod codicem commendat maxime, ipsummet Usuardi autographum neglixisti nulla causa; pretulisti codices, quorum nullus omnino purus, alii sunt aliis inquinatiores, quique nec ad edendum Usuardum utiles tibi esse poterant. Atque hec culpa est, omnium quas editor possit committere grauissima, in quam te incidisse demonstrare aggredior. In quo cauebo quam maxime ne quid mihi excidat, quod uel tantisper tuum animum offendere possit. Sed sicubi aut acris indoles, aut calidius ueritatis studium, aut tue censure iniquitas, aut paulo remissior  circumspectio fecit, ut iniuriam iniuria rependerem, id pro tua humanitate ignoscas uelim. Incipio.

Ac primum contendo autographum esse nostrum codicem. Quibus rationibus, audi. 1. Liquet scripturam esse noni seculi. Iudicium oculorum est, a quo prouocat nemo quin sit aut cecus aut male pertinax. 2. Certum est scriptum fuisse codicem ante 877, cum in Necrologio, quod eadem scriptum est manu, Caroli imperatoris hoc anno defuncti mors alia manu notetur. Scio quam huic argumento suspicionem asperseris. Quid si, inquis, totus ille codex centum et, si uis, ducentis annis, post Usuardi obitum scriptus sit, ecquid eadem prima manus Necrologium aliquo usque prosequi potuit, secundaria autem, nescio que, reliqua superaddere? Quo in ludo, R. P., didicisti res certas suspicionibus eludere? Quid si Iudei Scripturas sacras finxerunt aut adulterarunt? Quid si Benedictini ueterum Patrum non tam custodes fuerunt, quam fabricatores aut corruptores? Quid si ex eadem  officina prodierunt historici, oratores, pete? Nosti quo perduceret isthec suspicandi licentia?  Unde abii, reuertor. 3. Carolo regi necdum Augusto dedicatum opus fuisse fidem faciunt mss. Pratenses, Regie Bibliothece, aliique non pauci codices, quorum prologus Carolum non Augustum, sed regem piissimum simpliciter appellat. 4. In abbatia Sangermanensi exaratum fuisse codicem, res est perspicua. Solemnitates omnes monasterii proprias Martyrologium refert; Martyrologio adiungitur sancti Benedicti Regula in capitulo legi solita; in Necrologio abbates et monachi eiusdem abbatie memorantur; tria hec eadem manu. 5. Extra controuersiam est Usuardum S. Germani a Pratis monachum fuisse: id ipsa indicat Prologi subscriptio: Explicit Prologus Usuardi monachi sancti Germani Paris. Neque suspicio esse potest adiectam hanc postea fuisse subscriptionem: ita enim Prologum inter et Augustini testimonium inseritur, ut, si defuit antea, nulla arte intrudi potuerit. 6. Nemo dubitauerit in usum huius abbatie cessisse hunc ipsum codicem per tria saltem secula. Rem probant addite margini solemnitates,  que post Usuardum celebrari ceperunt, et que in aliis eiusdem Martyrologii exemplis, que, expleto Necrologio, fuerunt eodem in monasterio scripte ibidemque etiamnum asseruantur; in textum ipsum translate sunt. 7. Indubitatum est nunquam a nono seculo aut combustam aut direptam fuisse huiusce monasterii bibliothecam. 8. Nemo Benedictinos criminatus est aut cudisse aut corrupisse ueterum libros, nisi qui ueterum auctoritatem defugere uoluit. Quid tibi animi est, Reu. Pater? He certe non sunt autographi note? hec argumenta meris coniecturis debilitari possunt? Tuas in causa tot tamque firmis subsidiis munita negligere liceret, et reapse negligerem, si mihi cum quouis lectore sermo esset: sed cum te a ueritate abduxerint, illas dissipari, si non omnibus, tibi saltem utile fuerit.

Primum  autographo minime conuenire tibi uidentur tot liture, erasiones, superinductiones, adiectiones, detractiones, mutationes.  Deerant recepta uocabula, quibus tuum a Pratensi codice alienum animum satis exprimeres: noua et Latinis auribus inaudita fabricari oportuit. Quam uaria sunt hominum iudicia! Ego nulla alia re magis adducor ad credendum Auctoris ipsius esse nostrum codicem, quam quod tot deleta, erasa, superinducta, adiecta, detracta, mutata uideo. An unquam fuit autographum operis saltem non mali, quod lituris uacaret? An ulli unquam uitio datum est damnasse que placuerant, inuenisse que fugerant? An soli Usuardo non licuerit scire, stylum non minus agere cum delet? Certum habeo te tuis e schedis erasurum quidquid in Pratensem codicem non satis considerate dixisti. Id ut mihi inducam in animum, facit et nota tua probitas et ueritatis amor, quem pre te fers. At si cui decem post mortem tuam annis Antuerpiensem Iesuitarum domum inuisenti quispiam e sodalibus intuenda preberet tua scripta sic emendata et correcta, ferretne sodalis ille sic argutantem:  Quere peregrinum, scripta illa non sunt autographa. Non aliud ego recipio quam quod ipse in lucem edidit. Fuit symmista quidam, qui eruditi scriptoris fame consulere uolens, suum stylum ad illius accommodandum esse censuit. Si typis mandandum denuo esset illud opus, exemplis uterer in uulgus disseminatis, tuo quod uocas autographo nullam tribuerem fidem. Illa enim sunt nitida, splendida, nullo additamento, nulla interpolatione; hoc autem horridum, sordidum, totum lituris interpolationibusque fedatum est. Cogita, R. P., quibus rationibus illiberalem illam cauillationem repelleret sodalis tuus, et iisdem tuam a nobis repulsam puta.

Dixeris : Non tantum uite Usuardo superfuit ut tot uariationes in autographum suum induceret. Quod ut probabile uideatur, rationem temporum computas. Scriptus est Pratensis codex, inquis ex Mabillione, hoc temporis uteruallo, quod Ermentrudis inter et Caroli imperatoris  coniugis eius mortem intercessit. Nam in Necrologio mors Ermentrudis regine prima manu nonis Octobris; Caroli autem, pridie nonas Octobris recentiore manu signata est. Ermentrudis obiit anno 869, Carolus anno 877 defunctus est. Scriptum igitur fuit Martyrologium inter annum 869 et 877. Pergis tu : Imo admittendum erit scriptum uel saltem completum fuisse post annum 875, quo primum Caluus imperator creatus est, adeoque probabilissime anno proxime sequenti 876. Insistendo Mabillionis coniecture consequens etiam erit obiisse Usuardum ante Caluum, cum hic alia manu Necrologio inscriptus sit, proindeque, ut summum, ad initium anni 877 superuixisse. Atque ita subductis calculis Usuardum censes uno circiter post absolutum oblatumque Carolo imperatori Martyrologium anno uixisse; quo breui temporis spatio non esse credibile tam multa potuisse Usuardo occurrere, que in Martyrologio mutaret, obliteraret, adiiceret.

Ain tu, R. P., totus annus non sufficit, ut opus  tam exiguum in quinquaginta circiter locis corrigatur? Nam non plura sunt, ubi stylum uerterit Usuardus. Cuiusmodi sunt autem ille emendationes? Hic nuda litura est, illic additum sancti nomen; est ubi loci tantum mutetur appellatio; ut omnibus correctionibus uix decem pagellas impleas. Et unde habes nuncupatum Carolo imperatori fuisse Martyrologium? Non Augusto, sed rectum piissimo dedicatum esse docuerat premissa tuo Heriniensi codici prefatio. Nullane est illius tantopere commendati codicis auctoritas, nisi ubi cum Pratensi pugnat? Neque etiam iste, neque Deruensis codex in bibliotheca regia seruatus, de cuius uetustate et pretio dicam postea, Augusti nomen prefert. Quid contra tres istos codices recentiorum turba? Etsi igitur quod uoluit noster docte memorie Mabillio, annum inter 869 et 877 scriptum fuisset Martyrologium, facile potuit Usuardus perfecto iam et oblato Martyrologio uiuere superstes quatuor aut quinque annos;  longius quam necessarium erat, interuallum temporis ad eradenda que displicebant, addenda que magis apta iudicabat. Preterea, siue maioribus negotiis distractus fuerit Mabillio, cum coniecturam scribebat, siue ego tardus sim, omnino non capio cur, ex eo quod Ermentrudis Caroli uxoris alia, alia Caroli mors notata sit manu, necesse sit exaratum fuisse Martyrologium hoc temporis interuallo, quod inter utriusque mortem effluxit. Quid uetat scriptum esse duobus, quatuor, sex annis ante Necrologium? An quod eadem sit manus? sed manus cum annis non mutatur presertim tam paucis. Fieri etiam potuit ut, cum Uusuardus Necrologium scriberet, nullius mors esset, que Nonis Octoribus consignaretur. Erat enim hoc in more positum, ut qui Necrologium scribebant omnes anni dies primum ordinarent, posteaque mortuum quemque diei ascriberent, quo mors eius acciderat: quod in causa est cur in Usuardino Necrologio plurimi sint hodieque  dies omnino uacui; plurimi etiam quos repleuit manus Usuardina recentior.

Addis : Quis suspicari ausit Usuardo aut fas aut integrum fuisse corrigere, postquam Martyrologium ab Imperatore et Ecclesiis esset admissum? Delicias facis, R. P. An nunquam lege cautum est ne quis Usuardino Martyrologio quidquam adiiceret aut detraheret? Nonne concessum omnibus Ecclesiis fuit, ut suas queque solemnitates adderent? Et illa codicum uarietas nonne signum est impune fuisse mutatum, auctum, imminutum? Pergis porro : Quis suadeat toties recursuram eamdem manum addentem, detrahentem, etc. et tamen tam sepe apparere atramentum aliud uel indicia alia, que satis conuincant multos annos faciendis correctionibus certo intercurrisse? Hic tu clamitas apparere sepe atramentum aliud, et toto tuo uolumine bis tantum, si bene memini, de atramento conquestus es. Sed atramentum aliud atque  aliud sepe fuerit adhibitum; an atramenti laguncula multis annis sufficit? Nonne tibi, omnibus sepe usu uenit, ut atramentum elapsa hebdomada decoloretur? Ne illi ueteres non consulebant in longitudinem. Prouidere debuerunt sua scripta ob atramentum apud nepotes futuros plus minusue habitura auctoritatis; proinde curare ut ne sibi uenderetur, quod breui flauesceret. Que alia illa sint indicia multos annos impendere debuisse Usuardum emendando codici, nescio. Refellam, cum assignare poteris.

Iam si rogites qui factum fuerit, ut Pratensis codex corrigeretur, ceteri non item: ratio in promptu est. Auctor sui Martyrologii exemplum offert Carolo regi. Statim probatur omnibus, exscribitur. Suus interim codex domi manet. Succedente tempore, noue notitie accedunt. Incidit auctor in Acta que prius ipsi non uisa fuerant. Quoties in manus resumit opus, quedam, ut fit, scripsisse, quedam emisisse, quedam non aptius adnotasse penitet. Adiicit, obliterat, loco mouet, luxuriantia adstringit,  dirigit inordinata, soluta componit, ad unguem castigat. Habes cur Pratensis emendetur. Emendati autem non sunt alii codices, quia alia procul dubio aliis mensibus exspolita sunt, et importunum fuisset, simul atque quidpiam corrigere uisum fuerat, omnes Ecclesias admonere. Fortasse etiam admonuit; sed aut nouos sumptus facere, aut alia nescio qua causa monitis parere noluerunt. Quid uero nos torquemus, ut eius rei ratio reddatur, cum idem quotidie accidat? Non est auctor, qui anno postquam in lucem opus editum est, non animaduertat a se multa pretermissa, que dixisse; multa dicta, que pretermisisse uellet: nec tamen gratum aut commodum fuerit eruditis noua eiusdem scriptoris eadem de re singulis annis emptitare uolumina; atque, ut exemplo utar quod ad rem accedit propius, pretaresne Baronii martyrologium qualicunque errato purum et integrum? In usu est tamen; nec de noua editione cogitatur, quoties aliquid neui in eo critici reprehendunt.  Eodem prorsus modo correxit Usuardus; sed aut nescierunt cetere Ecclesie, aut neglexerunt. Hec de lituris hactenus.

Nunc ad argumentum uenio cui palmam das, et propter quod te effers magnifice. Nimirum sexdecim et sexaginta anni dies magno apparatu enumeras , quibus a simplicioribus codicibus aliis cum excusis tum mss. dissentit Usuardus Pratensis; unde efficis aut autographum non esse codicem illum, aut saltem aliud fuisse Autographum unum uel plura, ex quo uel ex quibus Heriniensis et alii Pratensis puriores descripti sint. Quam nulla ratione omnibus illis locis Pratensem codicem e purorum numero excluseris, Note palam facient. Hic duntaxat argumentum excutiam. Igitur, si tibi credimus, ideo non est autographum Pratensis codex, quod a ceteris et quidem sepe numero recedat. An ex animo, R. P., iustam esse causam existimas? Mihi quidem aliena prorsus uidetur. Nam si codex  est autographum, tua ratio probat id unum, nulla fide exscriptum fuisse codicem. Primo igitur probatum oportuit autographum non esse; et addidisses postea nichil esse mirum quod toties a reliquis codicibus dissideat. Autographi enim a ceteris discrepantia quantalibet sit, nunquam argumento esse potest non esse autographum. Sentis, opinor, primum tui argumenti uitium. Quod aliud colligis aut aliud fuisse autographum; id equidem non negauerim: at ex illo alio autographo puriores Pratensi descriptos esse, id tibi nullo modo assentior. Tritum est uetustate prouerbium: . Polit lima, non deturpat; nisi forte Usuardus similis fuerit illis medicis, qui etiam integra secant: quod tantum abest ut fecerit, ut etiam plura emendasse uellem.

Deinde legi et perlegi diligenter quidquid a te fuit obseruatum in illos dies, quibus e purorum codicum albo Pratensem expunxisti. Querenti tam iniqui iudicii rationem, hec mihi tua fuisse uisa est, corruptum  illum esse Codicem ubicumque lituris sordescit. Nam sanctos reddis omnes, quos sine litura Pratensis codex exhibet. Itaque quoties e tuis antiquiores memorant quosdam sanctos, ubi nulli sunt in Pratensi, aut in isto aliter annuntiantur: si litura fuit his locis in Pratensi, nunquam omittis tuos anteponere quasi natiuam Usuardi simplicitatem assecutos, quam in nostro sublatam alia manu aut corruptam esse contendis. Tuumne sensum satis calleo? At ita parum idonea est ad eleuandam Pratensis codicis auctoritatem ista ratio, ut mirum sit quomodo tibi, homini magna sagacitate magnoque iudicio, in mentem uenire potuerit.

Age, R. P., tam dociles ueritati aures commoda, quam commodaturum te spopondisti. Litura non fit, nisi ut uel nichil sit, ubi quid antea scriptum fuerat; uel aliud legatur loco eorum que scripta fuerant. Nihil igitur tibi proderunt liture, quin aut quo loco litura est in autographo, eodem semper in aliis codicibus sancti legantur; aut sancti qui lituris inscribuntur,  nunquam iidem sint qui eodem loco uidentur in aliis codicibus. Nam si aliquando accidit ut, ubi litura facta est in autographo, tui codices nullos referant sanctos, aut tui codices eosdem habeant sanctos, ac eos, qui in autographi lituris uersantur; etiamsi uerum aliquando esset deesse in autographo sanctos, ubi quosdam tui codices commemorant; aut in illo sanctos memorari alios ab iis quos referunt tui codices: nullum tamen ex lituris de autographo iudicium ferre posses. Quid ita? Quia regula non est que a seipsa dissidet secumque discordat.

Quantumuis perspicuitati studeo, uereor tamen ne intricatum tibi esse uideatur hoc argumentum. Exempla confero. Die 17 Aprilis Pratensem codicem sequi propterea noluisti, quod Niceforum habet, qui tuis in codicibus desideratur. Sed quo loco nunc in Pratensi legitur Niceforus, eodem olim litura fuit. Ut igitur certus sis ducendam esse illo die ex tuis  codicibus primigeniam Usuardi simplicitatem, deberet in illis sanctus quispiam reperiri, qui ante lituram in Pratensi fuerit. Nullum autem huius liture fateris in tuis codicibus apparere uestigium. Qui ergo Nicefori mentio tibi potuit esse causa, cur tui codices potius quam Pratensis, primigeniam Usuardi simplicitatem redolere uiderentur?

Item diebus 14, 28 et 30 Ianuarii; 10, 17, 29 et 30 Martii; 2, 17, 22, 23 et 26 Aprilis; 15 Iunii; 23, 26 et 30 Augusti; 25 Septembris; 17 Octobris; 21 et 23 Nouembris, Pratensem codicem uitiatum iudicasti, quia in lituris quorumdam sanctorum facta fuit commemoratio, de quibus tui codices plane conticescunt. At diebus 16 et 19 Martii, 8, 13 et 29 Augusti; 20 et 21 Septembris; 17 Octobris; 2 Nouembris aliisque locis fedatur etiam lituris Pratensis codex; nec tui tamen ab illo uel unguem discedunt. Ut igitur tui codices aliquando diuersi sunt a Pratensi, ubi in isto sunt liture: sic etiam cum illo nonnunquam  conueniunt. Liture igitur tibi non possunt esse loco regule, ex qua Pratensem codicem diiudices; cum regula illa nulla sit, que non semper eadem est. Atque ut hec paucis omnia contraham: liture Pratensis codicis usui tibi esse non possunt ad deprimendam eius auctoritatem, nisi hinc indicaueris qui sancti ab Usuardo ante lituras inscripti fuerint; uel demonstres inscriptos lituris fuisse diuersos ab iis quos Usuardus ipse designauerat. Neutrum ex tuis codicibus euincere potes; quandoquidem sepe representant et sanctos qui in lituris leguntur, nullo liturarum uestigio; et eosdem qui in lituris uidentur. Operam igitur lusisti, cum tuorum codicum numero potius et mole quam pretio et dignitate Pratensem obruere atque opprimere codicem agressus es.

Quid ad hec, R. P.? Num aliqua ex parte uitium facit hec argumentatio? Num quid effugii relictum est? Unum uideo, et quod quidem tibi monstrauerim  lubens. Dic te non lituris solis usum fuisse pro regula, sed lituris simul et codicum discrepantia; te quibusdam locis aspernatum esse Pratensem, quia, preter lituras, ab aliis discrepabat; aliis locis imitatum esse, quod, quamuis liture essent, cum aliis tamen codicibus concordaret. Placetne? Atqui nichil factu facilius est quam hoc etiam tibi precludere. Nam leua manus non est dextre similior quam que in lituris sanctos a te reiectos scripsit similis est illi que sanctos a te admissos notauit. Contestor oculos omnes. Si uel tenuissimum scripturarum discrimen sit, nullum uerbum dico, quin codex non modo non autographum, sed etiam omnium codicum deterrimus habeatur. Cum igitur in utrisque lituris eadem scriptura sit, nullo modo ad natiuam Usuardi simplicitatem explorandam subsidio esse potest codicum discrepantia.

Id nunc te sollicitum habet, qui fieri potuerit ut Heriniensis et Tornacensis codices, pre quibus Pratensem  contemnis, quasdam correctiones admiserint, quasdam uero minime. Equidem nullo negotio nodum expedire posse mihi uideor. Antequam Usuardus exscribi iuberet Martyrologium, quod Carolo regi offerendum erat, haud dubie iam in autographo liture erant. Eruditum enim et multe lectionis opus est, et in huiusmodi operibus quid noui quotidie succurrit quod corrigas. Que correcta fuerant in autographo, hec omnia traducta sunt in primum eius exemplum, quod alterum autographum uocare licet. Ex isto tui sunt deriuati codices. Hinc est quod quasdam primi autographi correctiones referant; alias autem non habent, quia noua identidem induxit Usuardus in suum que alias Ecclesias latuerunt, aut ab illis neglecta sunt.

Propero ad ultimum tuum argumentum. Quedam, inquis, in Pratensis codicis margine leguntur, que, licet manu recentiore addita, in uetustissimis tamen quibusque Usuardi codicibus reperiuntur,  atque adeo Usuardi sunt. Unde consequens tibi uidetur aut non ipsa Usuardi manu scripta esse omnia, aut ipsum diuerso charactere usum fuisse. Inter uaria exempla, que falso subindicas magno numero adduci posse, unum tibi maxime uisum est ad rem opportunum. Sic enim die 7 Nouembris de sancto Herculano prima manus in Pratensi codice: Apud Perusinam Italie urbem, natalis sancti Herculani episcopi; et in margine manus recentior: cuius corpus post abscisionem capitis ita unitum atque sanum die quadragesimo, ut scribit sanctus Gregorius papa, repertum est, ac si nulla hoc incisio ferri tetigisset. Quam tamen postremam longioremque elogii partem nullus non habet Usuardi Martyrologii codex etiam antiquissimus. Utra est, rogas, manus autographa? Fateor in uetustissimis hocce narrari miraculum, ut ego illud ex Deruensi exscripserim. Neque negari potest in margine adiectum esse manu recentiore et quidem imperita. Nam pro, ac si nulla hoc incisio ferri, scripsit, ac si ulla incisio ferri, que sensu uacua  sunt. Lubens etiam dederim Usuardi esse totum illud elogium. Ergo non constat primam manum esse Usuardinam? Hec tua conclusio est, R. P. Mihi, qui ob oculos codicem habeo, longe secus uidetur. Sancti Herculani inter et beati Amaranti commemorationem spatium interiicitur latum circiter pollicem, quod scalpello rasum est; sed ita ut hodieque facile legatur cuius prima manu scriptum. Hinc tu, qui tot, tam dudum scribis, quique adeo sepe expertus es quanta mobilitate ingenium probet, improbet, manum stimulet aut compescat, facile nodum soluis. Ego quidem sic rem intelligo. Cum illius diei articulum litteris mandaret Usuardus, primum in animo habuit ornare miraculo S. Herculani elogium. Scripta prima uoce, repudiauit consilium quod primum instituerat. Dictanti postea codicem Carolo regi offerendum subiit animum non parum inde ornamenti accessurum articulo; dictauit,  nec tamen addidit suo codici, quia nichil loci relictum erat. Ducentis post annis sodalis quispiam aut in alio codice, aut in B. Gregorii Dialogis miraculum legit, delectatus est, grauiter tulit ab Usuardo esse pretermissum, adiecit.

uerum etsi in reliquo codice una aut altera esset commemoratio alia manu scripta, modo omnium exemplorum illa sit, parum ad autographi fidem mihi uidetur interesse, eadem an alia eiusdem etatis manu exaratam esse. Nam non illud solum est autographum, quod ipsa scripsit auctoris manus. Satis est illud eo dictante aut dirigente esse scriptum. Quo concesso, quod negare non potes, an ad manum semper est idem scriptor? Nam ad id operis quod ab omnibus legi oportebat, Usuardus elegit procul dubio, qui nitidus elegantiusque pingeret. At scriptor ille abesse, egrotare potuit, cum quid in mentem auctori ueniebat, quod codici adiectum uellet. Summa est, quod omnibus exemplis est antiquius, id, siue eadem, siue alia eiusdem etatis  scriptum sit manu, non posse nisi ad autographum pertinere. Quidquid igitur correctionum in omnibus Usuardi exemplis reperitur, id, quamuis in Pratensi codice liture inscriptum, quamuis alia manu notatum, Usuardo ipsi uindicari debet. Satisne dubia tua, imo errata explanaui et dilui?

Quid si demonstrauero tibi tuos codices neque ad ferendum de Pratensi codice iudicium, neque ad edendum Usuardum utiles esse potuisse?

Autographum nosti codicem esse, quem auctor ipse exarauit propria manu, aut qui ipso dictante uel dirigente exaratus est, proinde ex quo certo dignoscitur quid, uel quid non scripserit. Cum igitur ex Heriniensi et Tornacensi aliisue pronuntiaueris Pratensem non esse autographum, oportet ex illis te perspectum habuisse quid scripserat, quid non scripserat Usuardus. Neutrum tamen a te comperiri potuisse uehemens mihi suspicio est. Neutrum enim tibi compertum esse potuit, nisi uel autographum  in manus uenerit, uel saltem exemplum purissimum: et utrumque tibi defuisse mihi persuasissimum est. Quo argumento? Audies. Lutetie, in bibliotheca regia, Usuardi Martyrologii seruatur codex mire uetustatis, Carlouingiaco charactere scriptus, uix ulla litura, perpaucis additamentis, iisque in quibus perfacile manum recentiorem agnoscas. Noni seculi uertentis, aut saltem ineuntis decimi esse nullus dubito. Nam ad calcem texitur manu recentiore quidam librorum catalogus, eum hoc titulo, eum esse librorum, qui reperti sunt in arca Adsonis abbatis Deruensis, postquam is Ierosolymam profectus est. Profectus est autem anno 992. Est igitur decimi seculi manus illa recentior. Quam prope ad Usuardi etatem accedere oportet codicem ipsum, a qua manus recentior tam parum distat! Certe aut nullum est purissimum exemplum, aut illud est. Adde pertinuisse olim insignem illum codicem ad Deruense monasterium, quod a Carolo  Caluo tot beneficiis cumulatum fuerat, ut non dubium sit quin, ubi auditum est iussu regis concinnatum fuisse Martyrologium, illud abbas eiusque loci monachi in suum usum transtulerint. Adde etiam sancti Odonis commemorationem esse recentioris manus, qui tamen anno 944 obiit, et statim a morte cultu publico honoratus est. In illo tamen exemplo, quamuis plerumque cum tuis codicibus consentiat, multa sunt loca ubi dissentit. uis nonnulla recenseam?

Die 15 Februarii, articulus incipit a sancto Blauio, ut in Pratensi, 28 Maii, nichil de sancto Charauno refert, ne nominat quidem; 5 Iunii, nichil habet de sancto Bonifacio episcopo; 30 refert hec uerba: non tamen eadem die, sed euoluto anni tempore, ut uir disertus Arator scribit; que tu negas ab Usuardo esse scripta. 8 Iulii, post Ciliani martyris, additur, et sociorum eius; 12, de sancto Dyo silet; 20, ipso die sancte Margarite uirginis; 28 Augusti,  item uia Portuensi SS. martyrum Simplicii, Faustini et Beatricis temporibus Diocletiani, etc., quos martyres tui codices hoc die pretereunt. 7 Septembris, sanctus Clodoaldus simpliciter uocatur presbyter et confessor; 19, sanctum Sequanum non presbyterum, sed abbatem et confessorem dicit; 8 Octobris, Libaria uirgo Pelagie peccatrici adiungitur; 9, Eleutherius unus ex Dionysii sociis non diaconus, sed presbyter appellatur; 20, Syndulfum et Adraudum annuntiat; 23, de Benedicto confessore altum silentium; 30, de Germano Capuano nichil, sed: Medio uico SS. Martyrum Pientii et Agentii et S. Columbe uirginis. Mitto cetera. Quid ex illa lectionum uarietate consequatur, etiam tacente me, plane intelligis. Tui codices procul abscedunt a duobus aliis, quorum unum autographum esse constat, alterum ex alio autographo desumptum esse potius quam tuos, probabilissimum est. Qui potuerunt igitur ex autographo uel saltem purissimo apographo  describi? Quo pacto ex illis uel coniicere potuisti quid scripserat, quid non scripserat Usuardus? Quo iure ex illis pronuntiasti Pratensem non esse autographum? Tristis sane tue editionis conditio. uideo illam inter duos scopulos, quorum alterutro illidatur necesse est. Quo enim accuratius res ab auctore conscriptas eiusque uerba reddit editio, eo censetur purior et castigatior: nichil utraque exhibet accuratius quam autographum; et ab autographo Usuardi, utrumuis demum illud sit, longe aberras.

Sed benigne tecum agere uolo. Esto tui codices merum Usuardum referant, paucis exceptis additamentis, que tu sagacissime odoratus fueris. Esto Pratensis codex non autographi titulo dignus sit, et inter apographa recenseri debeat. Hoc etiam dato, uide ne non sagacis et prudentis hominis fuerit Pratensi preferre quemuis alium codicem. Primum fateris Pratensi ceteros omnes antiquitate cedere. Nonne tibi, R. P., incogitanti isthec excidit confessio?  Satisne deliberasti? Aduertistine quantum periculi fuerit id honoris habere Pratensi codici? Certe quo propior est aqua scaturigini, eo minus alienis miscetur; et Pratensis, si non fons ipse, saltem ita fonti uicinus est ut inter utrumque uix ullum perspici possit interuallum. Nam Heriniensis, te ipso teste, licet undecimi seculi, Pratensi tamen ducentis est annis recentior. Nono igitur seculo exaratus Pratensis codex. Te ipso etiam tempora computante, uita functus est Usuardus anno 876. Usuardo igitur ad summum 23 annis posterius apographum.

Dabis etiam, sat scio, illud ex autographo esse deductum. Neque enim simile ueri est aliunde accersitum esse codicem, cum opus fuit, ut autographo nimis extrito, codex alius exscriberetur. Nimis extritum fuisse autographum R. P? Opus fuisse ut post tres et uiginti annos exscriberetur codex membranaceus, qui semel tantum per dies singulos, et  singulis diebus per quatuor temporis momenta sumebatur in manus? An istud credibile tibi uideri potest? cum nostris in templis chartacei uideantur libri, qui licet singulis diebus sexaginta abhinc et eo amplius annis diu noctuque uersantur, integri sunt tamen. Sed uolo tantulum illud tempus durasse autographum. Saltem id concesseris monachos Pratenses, ut librum a suo sodale compositum a se per tres et uiginti annos usurpatum restaurarent, non aliunde codicem fuisse mutuatos.

Id preterea fatearis oportet, nullam ecclesiam, nullum esse monasterium, quod minus interpolationis nomine suspectum uideri debeat. Qua causa, quo colore mutassent Martyrologium Pratenses monachi? Num eo temporis spatio quod Usuardi mortem inter et decimum seculum interest, sanctos quospiam suis fastis addidit aut detraxit Parisiensis Ecclesia? An nouis reliquiis ditata est abbatia Sangermanensis? Num societatem iniit cum alio monasterio,  qua sancto eius colere obligaretur? Presagio quid sis responsurus. Prima manus, inquies, bona fide autographum reddidit: sed post nonum seculum perfida alia in totum codicem grassata est, et loco eorum que scripserat Usuardus, alia substituit. Frustra te in istam latebram coniicis, R. P., habeo quo te teneam. Que enim lituras fecit manus, et in lituras noua induxit, eadem reliquum codicem scriptum esse manifestum est. Quod si sponte concedere nolueris, id uel ab inuito extorquebo, lituras esse decimo seculo superiores. Nam codex Deruensis, quem et litterarum forma, et apposite temporis note, et eruditi testantur nono seculo uertente, aut ineunte decimo exaratum esse, multos ex iis articulis integros representat, qui in litura scribuntur, nec uerbum habet de iis, que ante lituras scripta fuerant. Erant igitur ille liture in Pratensi antequam scriberetur Deruensis codex. Neque enim dixeris ex isto Pratensem fuisse correctum.  Alioquin, cur uno potius loco quam altero? Cur priorum illarum correctionum nulla, aliqua superessent posteriorum uestigia? Eadem correctionum omnium est manus. Ergo omnes noni seculi sunt. Eadem igitur etate et exscriptus et correctus est codex. Nulla causa fuit nono seculo cur Matyrologium a Pratensibus mutaretur. Fatearis igitur necesse est in nullam Eclesiam nullumue monasterium cadere minus posse interpolationis suspicionem.

Nunc in medium ueniant tui codices, et cum Pratensi de honore et prestantia contendant. De etate habeo confitentem reum. Ultro et lubens fateor, inquis , Heriniensem nostrum membraneum Pratensi palmam omnino cedere . . . . duobus minimum seculis posteriorem. Magnum temporis interuallum, R. P., et quo, etiamsi uerum esset nichil noui insertum in Usuardum fuisse, id tamen non tam certo de Heriniensi quam de Pratensi iudicare poteras; quod  satis fuit ut Pratensem anteferres.

Heriniensem aliosue ex autographo aut ex purissimo apographo expressos fuisse quo argumento tibi persuadere potuisti? Qua nota dignoscere quid Usuardum saperet, quid Usuardo repugnaret? Hieronymiani indices, Beda, Florus, Ado et quotquot ante Usuardum fuerunt martyrologiographi nichil subsidii conferre poterant, quandoquidem se ab illis aliquando recessisse non obscure indicat Usuardus ipse, cum ait in Prologo: At si quid preter quod ab illis accepi in hoc opere actum uel mutatum est, sagaci a me indagine perquisitum agnosci poterit. Neque magis auxilio erant quotquot post Usuardum scripta sunt martyrologia. uix enim duo inuenias, que omnibus anni diebus sint sibi inuicem consentanea. Heriniense Rhemensis prouincie sanctis refercitur; Tornacensis codex multos ex Anglia admiscet; alii alios. Dices illos facile ab Usuardinis discerni, quia quarumdam Ecclesiarum proprii  sunt. At quot sancti sunt apud Usuardum, quos propria quadam et singulari ratione colunt quedam Ecclesie? Die 18 April. sanctum Maternum Usuardo abiudicas, ut Treuiris proprium. Cur non Usuardus eque Maternum adnotasset ac Maximum, quem etiam Treuiri singulari cultu prosequuntur? 24 eiusdem mensis, tuus ille tantopere iactatus Heriniensis codex inter impuros turpiter relegatur, quod sanctas Bouam et Dodam Rhemensibus proprias commemoret. Cur purus habetur, cum sanctos Basolum et Theodoricum pagorum quorumdam eiusdem prouincie proprios annuntiat? Atque etiam aliquando accidit ut illi ceterisque maioris pretii nulla causa interpolationis notam inureres, et illis uitio uerteres quod puritati tribuendum fuit. Die 10 Februarii Pratensem illis pretulisti. Iniuria; nam in Pratensi sancta Austreberta in litura scribitur, et eam prima manus, ut uocas, ego, autographum Carolo regi oblatum non memorauit. Deest  enim sancta illa in Deruensi codice. Puri etiam erant 16 Martii. Hilarium et Tatianum suo codici adiecit Usuardus, deleto toto, quem antea scripserat, articulo. Deletus quoque Eustachius, additusque Eulogius Cordubensis die 20 Septembris. Tui codices primam, ut Deruensis, referebant manum, seu primum autographum. Cur illis fecisti iniuriam? Neque in illos equior fuisti 1 Nouembris. Mutatum in ipsis non fuerat Marcelli elogium; uere Usuardinum fuit et primi autographi. Adeo nichil certi statuitur, ubi semel a regula discessum est. Nullam igitur notam suppeditabant tibi tui codices, qua Usuardina a non Usuardinis discerneres. Sine ergo te iterum interrogem, quo nomine tibi persuaseris illos ex autographo uel saltem purissimo apographo esse descriptos?

Denique alias ecclesias aliaue monasteria potiori ratione suspectas esse, nichil opus est ut probem. Res ipsa loquitur. Cum ad illas peruenit Martyrologium Usuardi, iam proprie erant solemnitates.  Erant etiam in finitimis regionibus alie, quas iampridem sibi adsciuerant. Has omnes dubio procul adiunxerunt nouo Martyrologio; quas, quia Usuardus ipse signare potuit, nullo indicio ab Usuardinis distinguere possis, nisi fontem ipsum adeas, aut ad fontem quam proxime accedas. Nullus riuulus, te ipso comprobante, propius abest quam Pratense, ut passus sum appellari, apographum. Nonne igitur sagacis et prudentis hominis fuit Pratensem codicem ceteris anteponere, etiansi tam certum esset esse apographum, quam autographum esse certum est? Etsi uerum sit, ut est certe, tuis codicibus anteponendum fuisse Pratensem, quam meretur fidem tua Editio, qui tuos illi pretulisti? Nullius ergo ad edendum Usuardum utilitatis esse potuerunt.

Atque hec satis sunt, R. P., interturbare tua litteraria negotia longiori sermone, in publica commoda peccare esset. Arbitror nichil omisisse quod  te deinceps ad melius de Pratensi codice sentiendum adducere posset. Probatum est litterarum forma, notis chronologicis, perpetuo usu, fida custodia illum esse autographum: lituras, haud dubia autographi signa, demonstraui ab. Usuardo factas esse, nec ab illis faciendis eum aut ulla lege aut morte fuisse prohibitum. Planum feci autographi ab exemplis discrepantiam: his quidem, non illi aduersari. Conuelli fundamentum, quo tota tua censura nititur, uitiatum esse Pratensem codicem, ubicumque liture sunt aut correctiones, que in aliis codicibus non comparent; quandoquidem sepe correctiones admittunt et ipsi; sepe nichil habent eorum, que ante lituras correctionesue scripta fuerant: scriptura in correctionibus ubique simili, aut ad omnia loca admoueri debuisse regulam, aut nullam esse. Lucem attuli exemplo, quod tibi suspicionem iniecerat sibi non constare Usuardi manum. Parum fuit elidere ductum ex lectionum  uarietate argumentum; ultra progressus ostendi tuos codices ab utroque autographo discrepare, atque adeo ex illis ferri non potuisse de Pratensi iudicium. Et ne tuum animum seuerior exasperaret reprehensio, non sum grauatus me ad tuam demittere opinionem, apographum esse Pratensem codicem, aut saltem autographum recentiore manu  inquinatum. Sed probaui, etiamsi hoc tibi daretur, apographum esse eiusmodi, quod ceteris omnibus preponere debueris: ac primum quidem quod omnium sit antiquissimum; deinde quod probabilius sit illud ex autographo descriptum esse, quam ullum aliud; postremo quod nullum aliud minus interpolationis suspectum esse possit.

In spem uenio, R. P., fore, ut hec argumenta tibi omnem ex animo scrupulum eximant, Pratensem codicem tecum reducant in gratiam, et pro indictis haberi uelis quecumque in autographi sinceritatem integritatemque paulo acerbiora minusque uera dixisti. Ea tibi facile condono. Qui enim potuisses de illo codice recte iudicare, qui alienis oculis iisque non admodum perspicacibus utebaris, et testimonia sepe aduersa fronte secum pugnantia audiebas. Bollandus et Henschenius, magni uiri et in hac palestra subacti, codicem minime purum existimabant: Sirmondus et Mabillio nichilo inferiores asserebant autographum;  alia Castellanus, alia Stephanus Chamillart nuntiabant: suffuse hic illic liture, nonnulla additamenta facessebant negotium; procliue erat peccare tot angustiis irretitum. Persuasum habeo multo benignius acturum te fuisse cum Pratensi codice, si tuis oculis illum perlustrare licuisset. Neque tamen est, quod de prepositis nostris conquerare. Non es nescius quanti momenti, quanti pretii sit singulare huiusmodi monumentum. Tutum non erat tam longe transportari in exteras hostilesque regiones. Satisne non fuit permittere, ut totum exscriberetur? ut Sirmondus uester cum alio exemplo conferret? ut postea Castellanus semel, iterum ac tertio inspiceret, et per dies singulos uariationes quantumuis exiles solertissime adnotaret?  Quorum omnium testimonia si tibi non facerent satis, cur non per epistolam percunctatus es quibus argumentis Usuardini Martyrologii autographum uindicaremus; cur essent liture, cur iis lituris superinducta quedam  que ab aliis codicibus aberant; cur addite margini solemnitates; an eadem ubique manus, an diuersa? Nemo hic est cui non pergratum fecisses; nemo qui officio non duxisset te de omnibus quam diligentissime facere certiorem. uellem ex animo prudens istud cepisses consilium. Quoniam uero maluisti nostrum Codicem publice traducere; quod illum publice ulciscimur, a te maximopere peto et queso, ut equi bonique facias Nec uereor ut id te exorem. Tu enim ipse non postulasti modo, sed etiam flagitasti , ut quis e nostris dubia tua, imo errata, in que Codice ipso priuatus, incidisti, explanaret et dilueret: pollicitus te promptissime retractaturum quidquid forte de autographo nostro iniquius sensisse dici posses. Quin de Republica litteraria satis tibi meritus uidebaris, si id dubitationibus tuis efficeres, ut Usuardum ipsi nostrum, natiua simplicitate, iisque quibus uoluerimus, annotationibus uindicatum, publici iuris aliquando  faceremus. Sane hanc equitatem exspectabam ab erudito uiro, qui ex eorum numero est qui  eumdem omnes scopum prefixum habent, ut, dissipatis tenebris, errores depellantur, eruatur ueritas, antiquitas ecclesiastica uel emulis studiis illustretur, ad maiorem Dei sanctorumque gloriam. uale.





INCIPIT USUARDI MARTYROLOGIUM PER ANNI CIRCULUM.



PROLOGUS [a 1Kb] AD CAROLUM CALuUM.

 Domino regum piissimo CAROLO USUARDUS, indignus sacerdos ac monachus, perennem in Christo coronam.

Minime uestram latet celsitudinem, o sapientissime princeps, qualiter monemur imitandis antiquorum studiis, ut quidquid in gestis precipue ecclesiastico dogmati congruis minus perfectum inuentum fuerit, debeamus uel pro posse supplere, uel certe suppleri obtare. Que res pia quidem sollicitudine  me ad hoc, etsi indignum, compulit, quatenus sanctorum sacras atque anniuersario recolendas festiuitates ex quibusdam precedentium Patrum Martyrologiis in quamdam colligerem unitatem. Recolebamque in ipsis eorumdem solempnitatibus  quam multos proprie negligentie excessus, quos etiam purgari tali cupiebam officio. Preterea et uenerabilium Hieronymi scilicet ac Bede presbyterorum piis, quamuis succinctis, super hoc prouocabar descriptis; quorum prior breuitati studens, alter uero quamplures dies intactos relinquens,  multa inueniuntur huius operis preterisse necessaria. Quos tamen secutus censui, et Flori uiri memorabilis latiora iam in eo ipso negotio sequi uestigia, presertim in secundo eiusdem libro. Ibi enim multa, que in priore omiserat, et correxit et addidit. At si quid preter quod ab illis accepi in hoc opere actum uel mutatum est, sagaci a me indagine id perquisitum agnosci poterit. Ceterum, benignissime, idcirco hanc exiguitatis mee prefatiunculam huic opusculo inserere malui, ut sciretur non me in hoc usum leuitatis conamine, sed potius uestris, ut erat dignum, paruisse imperiis catholicorum fidelium solito consulentibus utilitati. Unde quod uestrum est obsecro, ut si iustum decernitur, propria tuitionis anchora roboretur, quod uidelicet  et presentibus regalis examinis auctoritate, et futuris tante auctoritatis firmetur examine. Excellentiam magnitudinis uestre per multa annorum curricula Rex regum Dominus sua dignetur custodire potentia. Amen.



[a 1Kb] PROLOGUS ALTER EX LIBRIS BEATI AUGUSTINI, Qualiter colendi sint sancti.


 Festiuitates sanctorum apostolorum seu martyrum antiqui Patres in uenerationis mysterio celebrari sanxerunt, uel ad excitandam imitationem, uel ut meritis eorum consociemur, atque orationibus adiuuemur . Ita tamen ut nulli martyrum, sed ipsi Deo martyrum sacrificemus, quamuis in memoriis martyrum constituamus altaria. Nemo enim in locis sanctorum corporum assistens altari aliquando dixit: Offerimus  tibi, Petre, aut Paule, aut Cypriane; sed quod offertur, offertur Deo, qui martyres coronauit: ut ex ipsorum locorum amore affectus assurgat ad augendam caritatem, et in illos quos imitari possumus, et in illum quo adiuuante possimus Colimus ergo martyres eo cultu dilectionis et societatis quo et in hac uita coluntur sancti homines Dei, quorum cor ad talem pro euangelica ueritate passionem paratum sentimus. Sed illos tanto deuotius, quanto securius.  Quos etiam fidentiori laude predicamus iam in uita feliciore uictores, quam in ista adhuc usque pugnantes. At uero illo cultu, qui Grece latria dicitur, Latine uno uerbo dici non potest, cum sit propria quedam Diuinitati debita seruitus, nec colimus, nec colendum docemus, nisi unum Deum. Cum autem ad hunc cultum pertineat oblatio sacrificii, unde idololatre dicuntur qui hoc etiam idolis exhibent, nullo modo aliquid tale offerimus aut offerendum precipimus, uel cuiquam martyri, uel cuiquam sancte anime, uel cuiquam angelo. Et quisquis in hunc errorem delabitur, corripitur per sanam doctrinam, siue ut corrigatur, siue ut condemnetur; dum etiam ipsi sancti, uel homines, uel angeli exhiberi  sibi nolunt, quod uni Deo deberi norunt. Apparuit hoc in Paulo et Barnaba, cum, commoti miraculis que per eos facta sunt, Lycaonii tanquam diis immolare uoluerunt. Conscissis enim uestimentis suis confitentes et persuadentes se deos non esse, ista sibi fieri uetuerunt . Apparuit et in angelis, sicut et in Apocalypsi legimus angelum se adorari prohibentem atque dicentem adoratori suo: Conseruus tuus sum et fratrum tuorum, Deum adora . Honorandi sunt ergo martyres propter imitationem, non adorandi propter religionem. Honorandi sunt caritate, non seruitute.



MENSIS IANUARIUS HABET DIES XXXI.



Kalendis. Die 1. [1Kb] [3Kb] [5Kb] [11Kb]


Circumcisio Domini nostri Iesu Christi. Rome, natalis sancti Almachii martyris; qui, iubente Urbis prefecto, cum diceret: Hodie Octaue Dominici diei sunt, cessate a superstitionibus idolorum, a gladiatoribus occisus est. uia Appia, corone militum triginta, sub Diocletiano imperatore. Item Rome, sancte Martine uirginis, que sub Alexandro imperatore diuersis tormentorum generibus cruciata, tandem gladio martyrii palmam adepta est. Apud Spoletum, sancti Concordii presbyteri, et martyris, temporibus Antonini imperatoris; qui primo fustibus cesus, dehinc equuleo suspensus, ac ferro post in carcere maceratus, ibique angelica uisitatione consolatus, demum gladio uitam finiuit. In Cesarea Cappadocie, depositio sancti Basilii episcopi, cuius celebritas XuIII Kalend. Iulii potissimum recolitur. In Africa, beati Fulgentii, ecclesie Ruspensis episcopi, qui ob catholicam fidem, et eximiam doctrinam exilio relegatus, tandem ad propriam ecclesiam redire permissus, uita et uerbo clarus, sancto fine quieuit. In territorio Lugdunensi, sancti Eugendi [Bouillart., Augendi] abbatis, cuius uita uirtutibus et miraculis plena refulsit. Alexandrie, sancte Eufrosine uirginis.



Iu Nonas. Die 2. [1Kb] [1Kb] [6Kb] [6Kb]


Apud Antiochiam, passio B. Isidori episcopi. Et in Ponto ciuitate Thomis, trium fratrum Argei, Marcelli  [Bouillart., Narcissi] et Marcellini pueri, qui sub Licinio principe inter tyrones comprehensus, cum nollet militare, cesus ad mortem, et diu in carcere maceratus, martyrium consummauit. In Thebaide, S. Macarii abbatis.



III Nonas. Die 3. [1Kb] [2Kb] [4Kb] [8Kb] [10Kb]


Rome uia Appia, natalis beati Antheros pape [a 1Kb] , qui cum duodecim annis rexisset Ecclesiam, passus est sub Maximiano, et in cimiterio Calixti sepultus. Eodem die, sancti Petri, qui apud ciuitatem Aulanam crucis supplicio est interemptus. In Hellesponto, sanctorum martyrum Cyrici, Primi et Theogenis. Ciuitate Parisius, sancte Genouefe uirginis, que a beato Germano Autisiodorensi episcopo, Christo dicata, admirandis uirtutibus et miraculis late claruit.



II Nonas. Die 4. [1Kb] [2Kb] [4Kb] [6Kb]


Natalis beati Titi, qui ordinatus ab apostolo Paulo Cretensium episcopus, ac predicationis officium fidelissime complens, beatum finem adeptus est, ibique sepultus apud ecclesiam ubi fuerat dignus minister constitutus. Apud Africam, preclarissimorum martyrum, Aquilini, Gemini, Eugenti, Martiani, Quinti, Theodoti, Triphonis, quorum gesta habentur. Rome, sanctorum Prisci presbiteri et Priscilliani clerici, ac Benedicte religiose; qui sub tempore Iuliani imperatoris gladio martyrium compleuerunt. Item Rome, sancte Dafrose, uxoris Fabiani martyris, que post interfectionem ipsius, primum relegata exilio, dein a prefato principe, capite iussa est puniri. Ciuitate Bononia, Hermetis, Aggei, et Gai.



Nonis. Die 5. [1Kb] [1Kb] [3Kb] [9Kb]


Rome, natalis beati Thelesphori pape, qui septimus post Petrum apostolum pontifex ordinatus, illustre martyrium duxit. Apud Antiochiam, sancti Simeonis monachi, cuius uita, ac conuersatio satis extitit admirabilis.



uIII Idus. Die 6. [1Kb] [2Kb] [3Kb] [9Kb]


Epiphania Domini. In territorio Remensi, passio sancte Macre uirginis; que iubente Rictiouaro preside, cum in ignem esset precipitata, et permansisset illesa, dein mammillis abscisis, et squalore carceris afflicta, super testas etiam acutissimas [Bouillart. add. et prunas] uolutata, orans migrauit ad Dominum. Redonis, sancti Melanii episcopi et confessoris, qui post signa uirtutum, iugiter intentus celo, migrauit a seculo.



uII Idus. Die 7. [1Kb] [2Kb] [4Kb] [10Kb]


Relatio pueri Iesu ex Aegypto. Eodem die, beati Luciani Antiochene ecclesie presbyteri, et martyris, qui satis clarus doctrina et eloquentia, passus est Nicomedie ob confessionem Christi sub persecutione Maximini, sepultusque Helenopoli Bithinie. Apud Antiochiam, sancti Cleri diaconi, qui pro confessionis gloria septies tortus et in carcere diu maceratus, ad ultimum decollatus, martyrium consummauit. Ciuitate Heraclea, Felicis, Ianuarii.



uI Idus. Die 8. [1Kb] [2Kb] [4Kb] [9Kb]


Neapoli Campanie, natalis sancti Seuerini episcopi, et confessoris, fratris beatissimi uictorini martyris, qui Seuerinus post multarum uirtutum perpetrationem, plenus sanctitate quieuit. Beluacus, sanctorum martyrum Luciani presbiteri, Maxiani et Iuliani, quorum Maxianus et Iulianus primo a persecutoribus gladio puniti sunt. Dein beatus Lucianus post nimiam cedem, cum Christi nomen uiua uoce confiteri non metuisset, priorum sententiam et ipse excepit. Eodem die, sancti Eugeniani martyris.



u Idus. Die 9. [1Kb] [3Kb] [4Kb] [7Kb]


Apud Antiochiam sub Diocletiano et Maximiano, natalis sanctorum Iuliani, et Basilisse uirginis, quorum mire passiones leguntur. Ex quorum etiam collegio uenerabilis multitudo sacerdotum, et ministrorum ecclesie Christi igne cremata est, que ad eos confugerat propter immanitatem persecutionis. Post quos Antoninus presbyter, Anastasius et Celsus puer una cum matre, atque alii plures passi sunt. Mauritania Cesariensi, sancte Martiane uirginis. Apud Smirnam, sanctorum uitalis, Reuocati, et Fortunati. [Apud Bouillart . . . . . passi sunt. [a 12Kb] In Affrica sanctorum martyrum Reuoluti et Firmini cum aliis tribus.]



Iu Idus. Die 10. [1Kb] [2Kb] [4Kb] [8Kb]


Apud Cyprum, beati Nichanoris diaconi de septem primis, qui gratia fidei, et uirtute admirandus, gloriosissime coronatus est. In Thebaide, natalis beati Pauli primi heremite, cuius animam inter apostolorum, et prophetarum choros ad celum ferri ab angelis sanctus Antonius uidit.



III Idus. Die 11. [1Kb] [2Kb] [4Kb] [6Kb]


In Africa, natalis beati Saluii. In huius natali sanctus Augustinus uerbum fecit ad populum Cartagini. Apud Alexandriam, sanctorum confessorum Petri, Leucii, quorum gesta habentur.



Pridie Idus. Die 12. [1Kb] [4Kb] [4Kb] [5Kb]


Apud Achaiam, natalis beati Satyri martyris, qui transiens ante quoddam idolum, cum exsufflasset illud, signans sibi frontem, statim corruit, ob quam causam decollatus est. Eodem die, sancti Archadii martyris, genere et miraculis clari. [Apud Bouillart.: [a 2Kb] In Cesarea Mauritanie sancti Archadii, martyris genere et miraculis clari.]



Idus. Die 13. [1Kb] [2Kb] [4Kb] [9Kb]


Rome uia Lauicana, corone militum quadraginta, quas sub Galieno imperatore pro confessione uere fidei percipere meruerunt. Pictauis ciuitate, natalis sancti Hilarii episcopi et confessoris, qui ob catholicam fidem quadriennio apud Phrygiam relegatus, inter alias uirtutes, fertur quod mortuum suscitauerit. Remis metropoli, depositio sancti Remigii episcopi, uiri eximie uirtutis. Cuius sanctitatis preconium, merito credulitatis sue, gens Francorum debite uenerationis cultu celebriter recolit. [Addit. Bouillart., cursiuo charactere: [a 1Kb] In monte uerziaco, sancti uiuentii confessoris.



XIX Kal. Die 14. [1Kb] [11Kb] [5Kb] [12Kb]


Apud Nolam Campanie, natalis sancti Felicis presbyteri [Bouillart., episcopi] [a 1Kb] et confessoris, de quo beatus scribit Paulinus, quia cum a persecutoribus in carcerem mitteretur, et cocleis et testulis superpositus iaceret, per noctem ab angelo solutus atque eductus sit. Eodem die, sancti Eufrasii episcopi.



XuIII Kal. Die 15. [1Kb] [2Kb] [3Kb] [9Kb]


Abbacuc et Michee prophetarum, quorum corpora sub Archadio imperatore, diuina reuelatione reperta sunt. Apud Aegyptum, beati Macarii abbatis, discipuli beati Antonii, et uita et miraculis celeberrimi. Item, sancti Isidori, in sanctitate uite, fide ac miraculis preclari. Ciuitate Aruernis, sancti Boniti  episcopi et confessoris, cuius uita uirtutibus refulsit. In territorio Andegauensi, sancti [a 2Kb] Mauri abbatis.



XuII Kal. Die 16. [1Kb] [3Kb] [4Kb] [10Kb]


Roma uia Salaria, natalis sancti Marcelli pape, qui ob catholice fidei defensionem, iubente Maximino tyranno, primo fustibus cesus, deinde ad seruitium animalium cum custodia publica deputatus, post multos annos ibidem seruiendo amictu inductus cilicino defunctus est. Apud Arelatem, beati Honorati episcopi, cuius uita, doctrina et miraculis illustris fuit. [Interserit Bouillart.: [a 1Kb] Item ciuitate Odobergia sancti Titiani episcopi et confessoris.] Parrona monasterio, sancti Fursei confessoris.



XuI Kal. Die 17. [1Kb] [3Kb] [4Kb] [6Kb]


Apud Thebaidam, beati Antonii monachi, cuius corpus, sub Iustiniano imperatore diuina reuelatione repertum, Alexandrie delatum est, et in ecclesia sancti Ioannis Baptiste humatum. Lingonis, natalis sanctorum geminorum Speusippi, Elasippi et Melasippi. Qui cum essent uiginti quinque annorum, cum auia sua Leonilla, et Ionilla, et Neone martyrio coronati sunt, tempore Aureliani imperatoris. Bituricas ciuitate, depositio sancti Sulpitii episcopi, cuius uita et mors pretiosa gloriosis miraculis commendatur.



Xu Kal. Die 18. [1Kb] [1Kb] [6Kb] [7Kb]


Cathedre sancti Petri apostoli, qua Rome primum sedit. Et passio sancte Prisce uirginis. Apud Pontum, natalis sanctorum martyrum Mosei et Ammonii, qui cum essent milites primo ad metalla deputati, nouissime igni traditi sunt. [Bouillart. in Margine: Parisius, monasterio sancti Germani, dedicatio altaris in honore uictoriosissime crucis, et beate et gloriose semperque uirginis Marie et sanctorum martyrum Mauricii sociorumque eius.]



XIu Kal. Die 19. [1Kb] [2Kb] [4Kb] [8Kb]


 In Smirna, Natalis beati Germanici martyris, qui sub Marco Antonino et Lucio Aurelio, per gratiam uirtutis Dei, metum corporee fragilitatis excludens, sponte preparatam bestiam prouocauit: cuius dentibus comminutus, uero pani, id est Domino Iesu Christo, pro ipso moriens, meruit incorporari. Apud Spoletum, sancti Pontiani martyris, temporibus Antonini imperatoris, quem iudex pro Christo uehementissime uirgis cesum, iussit super carbones nudis pedibus ambulare: a quibus nil lesus, equuleo et uncinis ferreis iussus est suspendi, et sic in carcerem trudi; ubi angelica uisitatione meruit confortari - post que plumbo feruente perfusus, tandem gradio percussus est. In pago Dorcasino, sancti Launomari presbyteri.



XIII Kal. Die 20. [1Kb] [2Kb] [5Kb] [7Kb]


Rome, natalis beati Fabiani pape, qui cum tredecim annis Ecclesie preesset, martyrium est passus tempore Decii, et in cimiterio Calisti sepultus. Eodem die Catacumbas, sancti Sebastiani martyris, qui cum haberet principatum prime cohortis, iussus est sub titulo Christianitatis a Diocletiano imperatore ligari in medio campo, et sagittari a militibus, atque ad ultimum fustigari donec deficeret. uia Cornelia, sanctorum martyrum Marii, et Marthe cum filiis suis Audifax et Abacuc, nobilium de Persida, qui ad orationem uenerant Romam tempore Claudii principis. E quibus post toleratos fustes, equuleum, ignes, ungues, manuum precisionem, Martha in nympha necata, ceteri sunt decollati, et corpora eorum incensa.



XII Kal. Die 21. [1Kb] [3Kb] [6Kb] [6Kb]


Natalis beati Publii episcopi, qui secundus post Dionysium Areopagitam Atheniensium Ecclesiam nobiliter rexit, et preclarus uirtutibus, ac doctrina prefulgens, ob Christi martyrium gloriose coronatur. Rome, passio sancte Agnetis uirginis, que sub prefecto Urbis Symphronio ignibus iniecta, sed his per orationem eius extinctis, gladio percussa est. In Hispaniis ciuitate Tarracona, sanctorum martyrum Fructuosi episcopi, Augurii et Eulogii diaconorum, qui tempore Galieni in primo carcere trusi, deinde flammis iniecti, exustis uinculis, manibus in modum crucis expansis, orantes ut urerentur obtinuerunt. Trecas, sancti Patrocli martyris.



XI Kal. Die 22. [1Kb] [3Kb] [5Kb] [6Kb]


Natalis sancti Timothei, discipuli beati Pauli. Hic ab eodem Apostolo episcopus Epheso ordinatus, post multos pro Christo agones, martyrio coronatus est. Eodem die apud ciuitatem ualentiam, sub Daciano Hispaniarum preside, sancti uincentii Leuite, et martyris. Cuius passionis nobilem triumphum conspicuus uersificator Prudentius luculenter uersibus exsequitur: sanctus quoque Augustinus eiusdem martyris preconium,  quantum sit laudis honore excipiendum, quodam sermone commendat. [Bouillart. Legit.: [a 2Kb] Apud ualentiam ciuitatem Hispanie, sancti uincentii Leuite et martyris, cuius certaminis triumphum, temporibus Dioclitiani et Maximiani post nimiam cedem ac grauia tormenta, textus ipsius passionis sub Datiano preside completum esse declarat.] Rome ad aquas Saluias, sancti Anastasii monachi et martyris. Qui post plurima tormenta carceris, uerberum et uinculorum, que in Cesarea Palestine perpessus fuerat a Persis, postremo multa pena affectus atque ad ultimum decollatus est cum aliis septuaginta. Ipso die ciuitate Ebreduno, sanctorum martyrum uincentii, Orontii et uictoris.



X Kal. Die 23. [1Kb] [3Kb] [4Kb] [6Kb]


Philippis, beati Parmene, qui fuit unus de septem diaconibus. Hic traditus gratie Dei a fratribus, iniunctum officium predicationis plena fide consummans, martyrii gloriam adeptus est. Rome, natalis sancte Emerentiane uirginis, et martyris, que dum oraret ad sepulcrum sancte Agnetis, ac simul orantes a gentilium lesione defenderet, lapidata est ab eis. In Mauritania ciuitate Cneocesarea, sanctorum Seueriani et Aquile uxoris eius, ignibus combustorum. Apud urbem Antinoum, sancti Ascle martyris, qui primo atrocissime suspendio tortus, deinde flammis lateribus admotis exustus, ad ultimum pretiosam Deo animam, in flumen precipitatus, reddidit.



IX Kal. Die 24. [1Kb] [2Kb] [3Kb] [6Kb]


Apud Antiochiam, natalis sancti Babile episcopi, qui persecutione Decii, postquam frequenter passionibus suis, ac cruciatibus glorificauerat Dominum, gloriose uite finem est sortitus in uinculis. Referuntur etiam passi cum eo tres paruuli, id est Urbanus, Prilidanus et Epolonus. Cneocesarea ciuitate, sanctorum Mardonii, Musonis, Eugenii, Metelli, qui omnes igni traditi sunt, et reliquie eorum in Axum fluuium disperse.



uIII Kal. Die 25. [1Kb] [2Kb] [5Kb] [8Kb]


Conuersio sancti Pauli, que euenit secundo Ascensionis Domini anno. Eodem die, sancti Ananie apud Damascum, qui eumdem apostolum baptizauit. Ciuitate Aruernis, sancti Preiecti episcopi, et Amarini, uiri Dei, qui passi sunt a proceribus prefate urbis. Item ciuitate Gaualis, sancti Seueriani episcopi, mirande sanctitatis, et doctrine uiri.



uII Kal. Die 26. [1Kb] [4Kb] [9Kb] [7Kb]


Apud Smirnam, natalis sancti Policarpi, qui beati Ioannis apostoli discipulus, et ab eo episcopus ordinatus, totius Asie princeps fuit. Postea sub Marco Antonino et Lucio Aurelio, personante uniuerso populo  eiusdem Urbis in amphitheatro aduersum eum, igni traditus est. Cum quo etiam alii duodecim ex Philadelphia uenientes, in prefata urbe martyrio consummati sunt. Eodem die, sanctorum martyrum Theogenis cum aliis triginta sex, qui contemnentes temporalem mortem, coronam uite eterne adepti sunt. [Bouillart. : . . . [a 2Kb] sub Lizinio imperatore coronam uite eterne adepti sunt, que sequuntur omittens.] In territorio Parisiacensi, Baltildis regine.



uI Kal. Die 27. [1Kb] [2Kb] [4Kb] [7Kb]


Natalis beati Ioannis episcopi Constantinopolitani, cognomento Chrisostomi, qui uerbo atque exemplo plurimum Christiane profuit religioni. Item sancti Marii abbatis monasterii Bobacensis; cuius uitam uirtutibus plenam uir illustris, ac patricius Dynamius scribit. In Bethleem Iude, dormitio sancte Paule. Huius uitam uirtutibus admirandam sanctus Hieronymus scribens, testatur eam longo coronatam esse martyrio. In Africa, sancti Auiti martyris.



u. Kal. Die 28. [1Kb] [2Kb] [5Kb] [7Kb]


Rome, natalis sancte Agnetis secundo. Et in ciuitate Apollonia, sanctorum Leucii, Thyrsi et Calinici martyrum, qui tempore Decii, diuersis tormentorum generibus excruciati, primus et ultimus abscisione capitis, medius celesti uoce euocatus spiritum reddens, martyrium consummauerunt. Alexandrie, beati Cyrilli episcopi, qui catholice fidei preclarissimus extitit propugnator. In monasterio Beomensi, depositio Ioannis presbyteri, uiri Dei. [Addit Bouillart.: [a 2Kb] Cinomannis, S. Iuliani episcopi ciuitatis ipsius primi.]



Iu Kal. Die 29. [1Kb] [3Kb] [4Kb] [5Kb]


Rome uia Numentana, natalis sanctorum Papie et Mauri militum, quorum ora iussit Laudicius Urbis prefectus ad primam confessionem Christi lapidibus contundi, et sic eos in carcerem retrudi, ac postea fustibus cedi, atque in ultimo plumbatis, donec expirarent. Eodem die Treueris, depositio beati ualerii episcopi discipuli sancti Petri apostoli. In territorio Trecassino, sancti Sabiniani, qui iubente Aureliano imperatore pro fide Christi decollatus est. [Addit Bouillart.: [a 1Kb] Et octaue sancti uincentii martyris.]



III Kal. Die 30. [1Kb] [3Kb] [6Kb] [6Kb]


Apud Antiochiam, passio beati Ypoliti martyris, qui Nouati schismate aliquantulum deceptus, operante gratia Christi correctus, ad caritatem Ecclesie rediit, pro qua [Bouillart. add. et in qua] illustre martyrium consummauit. Hierosolimis, sanctissimi Matthie episcopi, de quo mira, et plena fide narrant, quia multa pro Christo perpessus, ultimo in pace uitam finiuit. Ipso die, passio sancti Flauiani martyris. Malbodio monasterio, sancte Aldegundis uirginis. [Apud Bouillart.: . . . . . Flauiani martyris. In territorio Parisiacensi [a 2Kb] Baltildis regine.]



Pridie Kal. Die 31. [1Kb] [3Kb] [3Kb] [37Kb]


Apud Alexandriam, natalis beati Metrani martyris, quo nolente impia uerba proferre ad iussionem paganorum, omne corpus eius fustibus coliiserunt; uultumque et oculos acutis calamis terebrantes, extra urbem cum cruciatibus expulerunt, ibique spiritum, qui in eo superat, lapidibus eiecerunt. Item Alexandrie, sanctorum martyrum Saturnini, Thyrsi et uictoris. Apud Trientinam urbem, sancti uigilii episcopi et martyris. [Bouillart. om. Apud Trientinam . . . . . martyris [a 1Kb] .]



MENSIS FEBRUARIUS HABET DIES XXuIII.



Kalendis. Die 1. [1Kb] [2Kb] [5Kb] [9Kb]


Natalis beati Ignatii episcopi et martyris, qui tertius post Petrum apostolum Antiochenam rexit ecclesiam: ac persecutione Traiani Romam uinctus mittitur, ubi presente eodem, circumsedente senatu, immanissimis penarum suppliciis primo affectus, dehinc leonibus obiicitur, eorumque dentibus prefocatus, hostia Christi efficitur. Apud Smirnam, sancti Pionii martyris, qui post squalorem carceris, ubi multos fratrum ad martyrii tolerantiam suis exhortationibus roborauit, cruciatibus multis uexatus, clauis confixus, et ardenti rogo superpositus, beatum pro Christo uite finem sortitus est. Passi sunt cum eo et alii quindecim. Eodem die, beati Ephrem Edessene ecclesie diaconi. In oppido Tricastrino, sancti Pauli episcopi,  cuius et uita uirtutibus claruit, et mors pretiosa miraculis commendatur. In Scotia, sancte Brigide uirginis, cuius uita miraculis claruit.



Iu Non. Die 2. [1Kb] [1Kb] [3Kb] [7Kb]


Ypapanti Domini. Apud Cesaream, beatissimi Cornelii Centurionis, quem Beatus Petrus baptizauit. Hic apud prefatam urbem episcopali honore sublimatus quieuit. Rome uia Salaria, passio sancti Aproniani, qui audiens una cum Sisinnio diacono, adhuc gentilis, uocem de celo factam, uenite, inquiens, benedicti Patris mei et reliqua; credens, baptizatus est, et sic postea in confessione Domini finem uite capitali sententia  accepit. Item Rome, sanctorum Fortunati, Feliciani, Firmi, Candidi. Aurelianis, sancti Fuscoli episcopi.



III Non. Die 3. [1Kb] [5Kb] [3Kb] [8Kb]


In Africa, natalis beati Celerini diaconi et confessoris, et sanctorum martyrum Laurentini, Ignatii, et Celerine: de quorum omnium gloriosis laudibus extat beati Cypriani epistola. [Interserit Bouillart.: [a 2Kb] ciuitate Nicea, passio sancti Triphonis tempore Ducii imperatoris. Et in margine: beati Blasii episcopi et martyris.---Latiniaco, natalis sancti Deodati episcopi et confessoris.] Apud oppidum uapingum, depositio episcoporum Tigridis et Remedii.



Id Non. Die 4. [1Kb] [2Kb] [4Kb] [7Kb]


In ciuitate Aegypti, que appellatur Thmuis, passio beati Filee episcopi et Filoromi tribuni, cum quibus etiam innumera fidelium multitudo ex eadem urbe, pastoris sui sequens exemplum, martyrio coronata est, sicut octauus liber ecclesiastice Historie loquitur. Rome Foro Simpronii, sanctorum martyrum Aquilini, Gemini, Gelasii, Magni, Donati. Trecas, sancti Auentini episcopi et confessoris [a 1Kb] .



Nonis Die 5. [1Kb] [2Kb] [3Kb] [4Kb]

Apud Siciliam ciuitate Cathanensium, natalis sancte Agathe uirginis et martyris, que post alapas et carcerem, post equuleum et tortiones, post mamillarum abscisionem, post uolutationem in testulis et carbonibus, tandem sub iudice Quintiano in carcere consummata est. uienne, beati Auiti episcopi et confessoris, cuius fide, et industria atque admirabili doctrina, ab infestatione Ariane [a 1Kb] hereseos Gallie defense sunt.



uIII Idus. Die 6. [1Kb] [2Kb] [4Kb] [7Kb]

Apud Cesaream Cappadocie, natale sancte Dorothee uirginis, que primum equuleo uexata, dein palmis diu cesa, ad ultimum capite punita est. In cuius confessione quidam Theophilus scolasticus conuersus, et mox equuleo idem acerrime tortus, nouissime gladio cesus est. Aruernis, beati Antholiani martyris. Eodem die, sanctorum episcoporum uedasti et Amandi, quorum et uita et mors plurimis exstitit [a 1Kb] miraculis gloriosa. E quibus prior Adartensium, sequens uero Traiectensium rexit ecclesiam.



uII Idus. Die 7. [1Kb] [2Kb] [3Kb] [8Kb]


In Britanniis ciuitate Augusta, natalis beati Auguli episcopi, qui cursum temporis per martyrium explens, eterna meruit suscipere premia. Item, sancti Moysetis episcopi. Hic primum in heremo uitam solitariam ducens, signis ac uirtutibus magnifice [a 1Kb] innotuerat, post uero gentem Sarracenorum, cui episcopus fuerat factus, grandi ex parte ad fidem Christi conuertit, sicque gloriosus meritis quieuit in pace.



uI Idus. Die 8. [1Kb] [3Kb] [3Kb] [6Kb]

Apud Armeniam minorem, natalis sanctorum Dionisii, Emiliani et Sebastiani. Eodem die Alexandrie, sancte Cointe martyris, hanc pagani correptam ad idola perducentes, adorare cogebant, quod cum illa execrans recusaret, uincula pedibus eius innectentes, et per plateas totius ciuitatis eam trahentes, horrendo supplicio discerpserunt. [Bouillart.: [a 1Kb] In prouincia Lusitania, ciuitate Corduba, sancti Salomonis martyris. Et charactere cursiuo: uiriduno, sancti Pauli episcopi et confessoris.] Ciuitate Corduba, sancti Salomonis martyris.



u Idus. Die 9. [1Kb] [2Kb] [3Kb] [7Kb]


Apud Alexandriam, passio sancte Apollonie uirginis, cui persecutores, omnes primum dentes excusserunt. Deinde cum minarentur uiuam se eam incensures, nisi cum eis impia uerba proferret, illa paululum quid intra semetipsam deliberans, repente se e manibus impiorum prorupit, et in ignem, quem parauerant, prosiliuit. Sueuo apud Cyprum, sanctorum Ammonis et Alexandri. [Addit Bouillart., cursiuo charactere: Fontenella, sancti Ansberti episcopi et confessoris.]



Iu Idus. Die 10. [1Kb] [1Kb] [4Kb] [6Kb]


Rome, natalis sanctorum martyrum Zotici, Hirenei, Iacincti, et Amantii. In Oriente, sancte Sotheris uirginis, que grauiter et diutissime alapis cesa, cum cetera quoque penarum genera uicisset, gladio martyrium consummauit. Item Rome uia Lauicana, militum decem. [a 1Kb] Apud Castrum Cassinum, sancte Scolastice uirginis, sororis sancti Benedicti abbatis. [b 1Kb] In pago Rothomagensi, sancte Austreberte uirginis.



III Idus. Die 11. [1Kb] [2Kb] [4Kb] [4Kb]


Apud Lugdunum, natalis sancti Desiderii episcopi et confessoris. Eodem die castro Nantonense, sancti Seuerini abbatis monasterii Agaunensis, cuius precibus cultor Dei rex Clodoueus a diutina infirmitate sua liberatus est. Alexandrie, depositio sancte Eufrasie uirginis, que in monasterio uirtute abstinentie et miraculis etiam claruit.



Prid. Idus. Die 12. [1Kb] [1Kb] [4Kb] [7Kb]


In Hispaniis, natalis sancte Eulalie uirginis, quam constat, tempore Diocletiani imperatoris, gloriosam martyrii accepisse coronam, ciuitate Barcinona. In Africa, sanctorum martyrum Saturnini presbyteri, Datiui, Felicis, Apelii et sociorum eius, qui passi sunt pro Christo sub Anolino proconsule. Apud Alexandriam, Modesti et Ammonii infantum.



Idibus. Die 13. [1Kb] [1Kb] [3Kb] [9Kb]


Natalis sancti Agabi prophete apud Antiochiam, de quo beatus Lucas in apostolicis Actibus scribit. In Militana ciuitate Armenie, sancti Poliocti martyris, qui Latine interpretatur multum orans. Ciuitate Andegauis, sancti Lizinii episcopi, uenerabilis sanctitatis uiri.



XuI Kal. Die 14. [1Kb] [2Kb] [6Kb] [5Kb]


Rome, natalis beati ualentini presbyteri, qui post multa sanitatum et doctrine insignia, fustibus cesus, et sic decollatus est, sub Claudio Cesare. Item Rome, sanctorum martyrum uitalis, Felicule et Zenonis. Ciuitate Interamnis, beati ualentini episcopi, qui post diuturnam cedem, custodie mancipatus, cum superari non posset, medie noctis silentio eiectus de carcere, decollatus est. Apud Alexandriam, sanctorum martyrum Bassi, Antonii, Protolici, qui in mare mersi sunt. Item, Cyrionis presbyteri, Moyseos, Bassiani, Agathonis, qui omnes igni combusti sunt. Item Dionisii et Ammonii decollatorum.



Xu Kal. Die 15. [1Kb] [3Kb] [4Kb] [8Kb]


Apud Sebasten ciuitatem, passio sancti Blauii episcopi, qui multorum patrator miraculorum, sub preside Agricolano, post diutinam cesionem atque suspensionem in ligno, ubi pectinibus ferreis carnes eius disrupte sunt, post teterrimum carcerem, ac demersionem laci, unde saluus exiuit, iubente prefato iudice, capite cum duobus pueris truncatur. Nouissime uero septem mulieres, que guttas sanguinis eius defluentes colligebant, deprehense quod essent Christiane, post dira tormenta, gladio percusse sunt. Rome, sancti Cratonis martyris, qui a beato ualentino fidei documentis institutus, non multis post diebus, cum uxore et uniuersa domo martyrio est consummatus. Ciuitate Brixa, sanctorum martyrum Faustini et Iouie uirginis. In Galliis ciuitate uasionensi, sancti Quinidi episcopi, cuius mortem in conspectu Domini pretiosam miracula crebra testantur. Ciuitatem Interamnis, sancte Agapis uirginis.



XIu Kal. Die 16. [1Kb] [2Kb] [7Kb] [5Kb]


Natalis beati Honesimi, de quo sanctus Pauli scribit Philemoni: quem idem apostolus episcopum ordinans, predicationisque uerbum ei committens, apud Ephesiorum ciuitatem reliquit. Hic Romam perductus, atque ibi pro fide Christi lapidatus, inde ad loca, ubi fuerat ordinatus, corpus eius delatum est. Ciuitate Cumis, sancte Iuliane uirginis, que post uaria tormenta, et carceris custodiam, palam cum diabolo conflixit. Dein flammas ignium et ollam superans feruentem, capitis decollatione martyrium consummauit. Apud Aegyptum, sancti Iuliani martyris cum aliis numero quinque millibus.



XIII Kal. Die 17. [1Kb] [2Kb] [4Kb] [5Kb]


In Perside ciuitate Babilonia, natalis beati Polochronii episcopi et martyris, qui presente Decio persecutore, os lapidibus cesus, manibus extensis, oculos ad celum eleuans, emisit spiritum. Apud urbem Concordiam, passio sanctorum Donati, Secundiani. Romuli cum aliis octoginta sex. In Scotia, sancti Fintani presbiteri et confessoris, magne uirtutis uiri. Ipso die, sancti Siluini Taruanensis episcopi. [Apud Bouillart.: . . . magne uirtutis uiri. [a 3Kb] In pago Taruenensi sancti Siluini Tolosane ciuitatis episcopi.]



XII Kal. Die 18. [1Kb] [2Kb] [4Kb] [6Kb]


Natalis beati Simeonis episcopi et martyris, qui propinquus Saluatoris secundum carnem extitisse dinoscitur, ac filius Cleophe, qui fuit frater Ioseph. Hic Hierosolimorum episcopus post Iacobum fratrem Domini ordinatus, persecutione Traiani multo tempore suppliciis affectus, martyrio consummatus est. Omnibus qui aderant et ipso iudice mirantibus, ut centum uiginti annorum senex crucis supplicium pertulisset. Ciuitate Ostia, sanctorum martyrum Maximi, Claudii et uxoris eius Prepedigne cum duobus filiis, qui cum essent preclarissimi generis, iubente Diocletiano sunt tenti, atque in exilium deportati; deinde incendio concremati, odoriferum sacrificium martyrii Deo reddiderunt.



XI Kal. Die 19. [1Kb] [2Kb] [3Kb] [5Kb]


Rome, natalis sancti Gabinii presbyteri et martyris, qui a Diocletiano diu in custodia uinculis afflictus, pretiosa morte celi gaudia comparauit. In Africa, sanctorum Publii et Iuliani.



X Kal. Die 20. [1Kb] [2Kb] [4Kb] [7Kb]


Apud Tyrum ciuitatem, beatorum martyrum, quorum numerum solius Dei scientia colligit. Qui iubente Diocletiano, multis tormentorum suppliciis sibi inuicem succedentibus occisi sunt. Primo quidem flagris per omne corpus dilaniati, dehinc diuersis bestiarum generibus traditi, sed ab his diuina uirtute custoditi, post addita feritate ignis et ferri, martyrium consummarunt. Horum gloriosam multitudinem incitabant ad uictoriam Tyrannio et Siluanus, sed et Peleus atque Linus episcopi, Zenobius quoque presbiter, qui felici agone una cum eis martyrii palmam adeptus est. In Cypro insula, sanctorum Potamii, et Nemesii. Alemannia, sancti Galli presbiteri et confessoris.



IX Kal. Die 21. [1Kb] [1Kb] [3Kb] [5Kb]


Apud Siciliam, sanctorum martyrum septuaginta nouem, qui sub Diocletiano per diuersa tormenta confessionis sue coronam a Christo sibi paratam percipere meruerunt. In Africa ciuitate Adrumeto, sanctorum ueroli, secundini, Seruuli et aliorum uiginti. [Bouillart., ad oram pagine: Apud monasterium S. Germani, consecratio altaris in honore beatorum martyrum Iohannis et Pauli et S. Blasii necnon sanctorum confessorum Benedicti, Lupi et Egidii. Item consecratio altaris in honore SS. Innocentum et SS. uirg. Columbe, Margarite, Catherine.]



uIII Kal. Die 22. [1Kb] [2Kb] [15Kb] [5Kb]


Apud Antiochiam, Cathedre [Bouillart., Cathedra] sancti Petri. Eodem die, beati Papie Hierapolitane ciuitatis episcopi, qui Ioannis apostoli auditor, Policarpi autem condiscipulus et sodalis fuit. Item, sancti Aristionis, qui fuit unus de septuaginta duobus Christi dicipulis. Alexandrie, sancti Abilii episcopi, qui post beatum Marcum secundus episcopus, tredecim annos sacerdotium uirtute conspicuus ministrauit. [Apud Bouillart., ad oram pagine: Eodem die consecratio altaris in honore beatorum martyrum Eustachii sociorumque eius et sancti confessoris Christi Medardi.]



uII Kal. Die 23. [1Kb] [2Kb] [5Kb] [6Kb]


Apud Syrmium, beati Sineri monachi et martyris, qui iubente Maximiano imperatore tentus, cum se Christianum esse confiteretur, capite cesus est. Item natalis sexaginta duorum, qui martyrii certamen in prefata urbe consummantes, regna mansura perceperunt. Ipso die, sancti Policarpi presbiteri et confessoris, qui cum beato Sebastiano plurimos ad Christi fidem conuertit, atque ad martyrii gloriam exhortando perduxit.



uI Kal. Die 24. [1Kb] [1Kb] [7Kb] [7Kb]


Natalis beati Matthie apostoli, qui post ascensionem Domini ab apostolis sorte electus, apud Iudeam Christi Euangelium predicauit. Item, inuentio capitis Precursoris Domini, tempore Martiani principis, quando idem Precursor duobus monachis, primum, ubi idem eius caput celatum iaceret, reuelauit. In Cesarea Cappadocie, sancti Sergii martyris, cuius gesta preclarissima habentur.



u Kal. Die 25. [1Kb] [2Kb] [5Kb] [6Kb]


Apud Aegyptum, natalis sanctorum uictorini, uictoris, Nicofori, Claudiani, Dioscori, Serapionis et Papie sub Numeriano imperatore: quorum primus, secundus et tertius pro confessione deitatis constanter exquisita suppliciorum genera tolerantes, reliqui quatuor Claudianus et Dioscorus flammis incensi, Serapion et Papias gladio cesi sunt. Omnes itaque celebre martyrium dedicauerunt.



Iu Kal. Die 26. [1Kb] [2Kb] [5Kb] [5Kb]


In ciuitate Pergen Pamphilie, natalis beati Nestoris episcopi, qui persecutione Decii, cum die noctuque orationi insisteret, postulans ut grex Christi custodiretur, comprehensus, nomen Domini mira libertate, et alacritate confessus, equuleo crudelissime tortus est. Exin crucis suspendio uictor migrauit. Apud Alexandriam, sancti Alexandri episcopi, gloriosi senis. Hic post beatum Petrum, Arrium presbyterum suum heretica impietate deprauatum, et diuina ueritate conuictum, de ecclesia eiecit, ac postea inter trecentos decem et octo Patres, et eumdem in Niceno concilio damnauit.



III Kal. Die 27. [1Kb] [2Kb] [4Kb] [6Kb]


Alexandrie, passio sancti Iuliani martyris. Is cum ita podagra constrictus esset, ut neque incedere, neque stare posset, una cum Euno ministro suo, in sella iudici offertur; qui camelis impositi iubentur per totam circumduci urbem, et flagris hinc inde inspectante populo laniari, usquequo finem ipsis uerberibus sortirentur. In Hispaniis ciuitate Hispali, natalis sancti Leandri episcopi et confessoris, cuius predicatione et industria, tota Gothorum gens per Recharedum regem ab Ariana impietate conuersa est Lugduni, sancti Baldomeris uiri Dei, cuius sepulcrum crebris miraculis illustratur.



Pridie Kal. Die 28. [1Kb] [1Kb] [4Kb] [7Kb]


In territorio Lugdunensi locis Iurensibus, depositio beati Romani abbatis, qui primus illic uitam heremiticam duxit, et multis uirtutibus ac miraculis clarus, plurimorum postea pater extitit monachorum. Eodem die, sanctorum Macarii et Rufini.



MENSIS MARTIUS HABET DIES XXXI.



Kalendis Die 1. [1Kb] [1Kb] [4Kb] [8Kb]


Rome, sanctorum martyrum ducentorum sexaginta, quos iussit primo Claudius pro Christi nomine damnatos arenam fodere. Deinde precepit, ut foras muros porte Salarie mitterentur, et in amphitheatro eiusdem ciuitatis militum sagittis interficerentur. Eodem die, sancti Donati martyris, qui sub duce Ursacio et Marcellino tribuno Carthagini passus est. Andegauis, sancti Albani [Bouillart., Albini] episcopi et confessoris, uiri preclarissime uirtutis et sanctitatis. Ciuitate Massilia sanctorum Hermetis et Adriani.



uI Non. Die 2. [1Kb] [1Kb] [2Kb] [8Kb]


Rome uia Latina, sanctorum martyrum Iouini et Basilei, qui passi sunt sub Galieno et ualeriano imperatoribus. Item Rome plurimorum martyrum, quos diu cruciatos, imperator Alexander capitali sententia in extremo damnauit.



u Non. Die 3. [1Kb] [2Kb] [4Kb] [5Kb]


Apud Cesaream Palestine, sanctorum martyrum Marini militis et Asterii senatoris, sub persecutione ualeriani; quorum prior cum accusatus fuisset a comilitonibus, quod esset Christianus, et ille Christianum se esse clarissima uoce testaretur, martyrii coronam capitis abscisione suscepit. Cumque sequens, capite truncatum martyris corpus subiectis humeris et substrata ueste, qua induebatur, exciperet, honorem, quem martyri detulit, continuo ipse martyr accepit. Eodem die, natalis sanctorum Emetherii et Celedonii, qui primum apud Legionensem Gallicie ciuitatem milites, exsurgente persecutionis procella, pro confessione nominis Christi, plurimis afflicti tormentis, Calagurrim usque perducti, atque ibi martyrio coronati sunt.



Iu Non. Die 4. [1Kb] [1Kb] [4Kb] [6Kb]


Rome uia Appia, natalis beati Lucii pape et martyris, qui persecutione ualeriani et Galieni, ob fidem Christi exilio relegatus et postmodum diuino nutu ad ecclesiam suam redire permissus, martyrium capitis obtruncatione compleuit. Item Rome uia Appia, sanctorum martyrum nongentorum, qui sunt positi in cimiterio ad sanctam Ceciliam. Eodem die, sancti Caii palatini in mare mersi.



III Non. Die 5. [1Kb] [1Kb] [3Kb] [4Kb]


Apud Antiochiam, natalis beati Foce martyris, qui post multas, quas pro nomine Redemptoris est passus, iniurias, qualiter de antiquo illo serpente triumphauerit, hodieque populis declaratur. Ipso die passio sancti Eusebii palatini et aliorum nouem martyrum.



Pridie Non. Die 6. [1Kb] [1Kb] [3Kb] [24Kb]


Nicomedie, natalis sanctorum uictoris et uictorini, qui per triennium cum Claudiano et Bassa uxore eius, tormentis multis afflicti et retrusi in carcerem, ibidem uite sue cursum impleuerunt. Ciuitate Toleto, depositio Iuliani episcopi, qui apud eiusdem loci incolas famosissimus habetur.



Nonis. Die 7. [1Kb] [1Kb] [4Kb] [6Kb]


In Mauritania ciuitate Tuburbitanorum, natalis sanctarum martyrum Perpetue et Felicitatis, et cum eis Reuocati, Saturnini et Secundoli, quorum ultimus in carcere quieuit, reliqui omnes ad bestias sunt traditi sub Seuero principe.



uIII Idus. Die 8. [1Kb] [2Kb] [3Kb] [5Kb]


In ciuitate Antinoum, natalis sanctorum Philemonis et Apollonii diaconi, qui tenti et a iudice auditi, cum constanter idolis sacrificare noluissent, perforatis calcaneis per ciuitatem horribiliter tracti, nouissime gladio cesi, martyrium compleuerunt. Eodem die apud prefatam urbem, passio Arriani, Theotici, et aliorum trium; quos iudex submersos in mare necauit, sed obsequio delphini, corpora eorum littori sunt restituta. Cartagini, sancti Pontii diaconi beati Cypriani episcopi, qui usque ad diem passionis illius cum eo exilium sustinens, egregium uolumen uite et passionis ipsius reliquit, ac clarus passionibus, coronam uite promeruit.



uII Idus. Die 9. [1Kb] [1Kb] [3Kb] [5Kb]


Apud Nisenam ciuitatem, depositio sancti Gregorii episcopi, fratris beati Basilii Cesariensis, tam uita quam eloquentia clarissimi. Ciuitate Barcinona, sancti Patiani episcopi, qui tempore Theodosii principis, optima senectute finem uite sortitus est.



uI Idus. Die 10. [1Kb] [3Kb] [3Kb] [6Kb]


Apud Apamiam, natalis sanctorum Alexandri et Gaii martyrum, qui, ut Apollinaris scribit Hierapolitanus episcopus, in libro aduersum Catafrigas, persecutione Antonini ueri, glorioso martyrio coronati sunt. In Perside, sanctorum martyrum numero quadraginta duorum. Parisius, depositio sancti Droctouei abbatis, discipuli beati Germani episcopi. [Bouillart. addit: Ipso die [a 2Kb] sancti Attali abbatis, discipuli sancti Columbani.]



u Idus. Die 11. [1Kb] [1Kb] [2Kb] [8Kb]


Apud Sebasten Armenie minoris, natalis sanctorum quadraginta militum, qui tempore Licinii regis, post uincula et carceres creberrimos, post cesas lapidibus facies, missi sunt in stagnum, et sic demum crurifragio martyrium consummauerunt. Erant autem nobiliores [a 1Kb] inter eos, Quirion et Candidus.



Iu Idus. Die 12. [1Kb] [1Kb] [4Kb] [10Kb]


Rome, beatorum pontificum Gregorii doctoris, ac apostoli Anglorum, et Innocentii. Apud Nicomediam, passio sancti Petri martyris. Hic cum esset cubicularius Diocletiani principis, et liberius causaretur de immensis martyrum suppliciis, iubente eodem, in medium educitur, ac primo suspensus, diutissime flagris torquetur, deinde aceto et sale perfusus, ad ultimum in craticula assatur, sicque ueri Petri extitit et fidei heres et nominis. Item Nicomedie, sanctorum Egduni presbiteri et aliorum septem, qui diebus singulis suffocati sunt, ut ceteris metus incuteretur.



III Idus. Die 13. [1Kb] [1Kb] [4Kb] [6Kb]


 Apud Nicomediam, natalis sanctorum martyrum Macedonii presbyteri, Patricie et Modeste. Nicea ciuitate, sanctorum martyrum Theusete, Horris, Theodore, Nimpodore, Marci, Arabie, qui omnes igni traditi sunt. In Thebaide, depositio sancte Eufrasie uirginis.



Pridie Idus. Die 14. [1Kb] [1Kb] [2Kb] [6Kb]


Rome, passio sanctorum quadraginta et septem. Hi baptizati sunt a beato Petro apostolo, cum teneretur in custodia Mamertini, cum coapostolo suo Paulo, ubi nouem menses detenti sunt; qui omnes sub deuotissima fidei confessione, Neroniano gladio consumpti sunt. In Africa, sancti Petri martyris. Item sancti Eufrosii.



Idibus. Die 15. [1Kb] [1Kb] [3Kb] [7Kb]


In Cesarea Cappadocie, passio sancti Longini, qui latus Domini lancea perforauit, ut in gestis eiusdem inuenitur. Apud Thessalonicam ciuitatem, natalis sancte Matrone martyris, que deprehensa et multipliciter afflicta, nouissime robustis fustibus usque ad mortem cesa, in confessione Christi incorruptum Deo spiritum reddidit.



XuII Kal. Die 16. [1Kb] [2Kb] [4Kb] [6Kb]


[a 2Kb] Apud Aquileiam, natalis beati Hilarii episcopi et Tatiani diaconi, qui sub Beronio preside, post equuleum atque alia tormenta, una cum Felice, Largo, et Dionysio martyrium terminarunt. Rome, passio sancti Cyriaci diaconi, qui post longam carceris macerationem, reliquata pice perfusus et in catasta extensus, ac tractus, etiam neruis et fustibus cesus, ad ultimum cum Largo et Smaragdo et aliis uiginti, iubente Maximino, capite truncatus est. Horum tamen festiuitas sexto Idus Augusti recolitur, quo die a beato Marcello papa eorum corpora sunt leuata et uenerabiliter tumulata. Aruernis, depositio sancti Patricii episcopi et confessoris.



XuI Kal. Die 17. [1Kb] [1Kb] [3Kb] [7Kb]


In Scotia, natalis sancti Patricii episcopi et confessoris, qui primus ibidem Christum euangelizauit.  Eodem die monasterio Niuigella, sancte Gertrudis uirginis. [Apud Bouillart . . . . : euangelizauit. Ciuitate Nicomedia, sanctorum martyrum Eugenii, Pamphiliani, Castoris et Sereni [a 2Kb] .]



Xu Kal. Die 18. [1Kb] [2Kb] [2Kb] [6Kb]


Natalis beati Alexandri episcopi, qui de Cappadocia, ex propria ciuitate, sancto desiderio Hierosolimam ueniens, diuina reuelatione, eius dein loci gubernaculum suscepit, et post uenerandam senectutem ductus Cesaream, persecutione Decii ob confessionem Christi martyrium compleuit. [Addit Bouillart.: [a 2Kb] Monasterio Niuigella sancte Geretrudis uirginis.]



XIu Kal. Die 19. [1Kb] [1Kb] [3Kb] [8Kb]


Natalis beati Ioannis, magne sanctitatis uiri, qui de Syria oriundus peruenit ad Italiam: ibique apud Penarensem urbem constructo constructo monasterio, multorum seruorum Dei per quadraginta annos pater existens, multis clarus uirtutibus quieuit in pace. Eodem die apud Surrentum, sanctorum Quinti, Quintilli, Quartille, Marci, cum aliis nouem. Ciuitate Brixa, sancti Caloceri [a 1Kb] martyris.



XIII Kal. Die 20. [1Kb] [1Kb] [4Kb] [6Kb]


In Asia, natalis sancti Archippi commilitonis beati Pauli, cuius meminit idem Apostolus in epistola sua scribens Colossensibus. Apud Britanniam, depositio sancti Chutberti, qui ex anachoreta, ecclesie Lindisfarnensis antistes totam ab infantia ad senium uitam miraculorum signis inclytam duxit. In Syria, sanctorum Pauli, Cyrilli, Eugenii cum aliis quatuor. Ipso die, sancti uulfrani confessoris.



XII Kal. Die 21. [1Kb] [1Kb] [4Kb] [5Kb]


Apud Cassinum castrum, natalis sancti Benedicti abbatis, huius uitam uirtutibus et miraculis gloriosam, beatus papa scribit Gregorius. Alexandrie, beati Serapionis anachorete, magnarum uirtutum uiri. In territorio Lugdunensi, sancti Lupicini abbatis, cuius uita sanctitatis, et miraculorum gloria illustris fuit.



XI Kal. Die 22. [1Kb] [1Kb] [3Kb] [6Kb]


Apud Septimianam ciuitate Biterris, depositio sancti Afrodisii episcopi et confessoris. Hic a beato Paulo  Narbonensi episcopo eidem urbi ordinatus antistes, fidei documentis preclarus uirtutumque meritis ornatus, quieuit in pace.



X Kal. Die 23. [1Kb] [2Kb] [3Kb] [4Kb]


In Africa, sanctorum martyrum uictoriani, Frumentii et alterius Frumentii et duorum germanorum, qui persecutione Wandalica, ut scribit uictor Africanus episcopus, sub Hunerico rege, pro constantia catholice confessionis, immanissimis suppliciis excruciati, egregio martyrio coronati sunt. In Antiochia, sancti Theodori presbyteri. Ciuitate Cesarea, sancti Iuliani.



IX Kal. Die 24. [1Kb] [1Kb] [4Kb] [5Kb]


Rome, passio beati Pigmenii presbiteri. Hic Iulianum apostatam a puero nutriuit et sacris litteris erudiuit, a quo ipse postea in Tyberim pro fide Christi necatus est. In Mauritania, natalis sanctorum Romuli, et Secundoli fratrum, qui pro Christo passi sunt. Apud Syriam, sancti Seleuci. Item in Phrygia, sancti Agapiti.



uIII Kal. Die 25. [2Kb] [5Kb] [8Kb]


Apud Nazareth ciuitatem Galilee, Annuntiatio Dominica. In Sirmio, passio beati Hirenei episcopi, tempore Maximiani imperatoris, qui primo tormentis acerrimis uexatus, dein diebus plurimis in carcere cruciatus, nouissime abscisso capite consummatus est. Rome, sancti Cyrini martyris, qui a rege Claudio, post facultatum amissionem, post carceris squalorem, post multorum uerberum afflictionem gladio interfectus est. Nicomedie, natalis Dule cuiusdam militis ancille, que pro castitate occisa est. In Antro insula, sancti Hermelandi abbatis, cuius gloriosa conuersatio miraculorum collaudatur preconio.



uII Kal. Die 26. [1Kb] [2Kb] [4Kb] [8Kb]


Apud Pentapolim Libie, natalis sanctorum Theodori episcopi, Hirenei Diaconi, Serapionis et Ammonii lectorum. Rome uia Lauicana, sancti Castoli martyris, qui, ut in gestis beati Sebastiani legitur, a persecutoribus tertio appensus, tertio auditus, in confessione Domini perseuerans, missus est in foueam, et dimissa super eum massa arenaria, martyrio migrauit ad Christum. In Sirmio, sanctorum Montani presbyteri et Maxime in mare mersorum.



uI Kal. Die 27. [1Kb] [2Kb] [3Kb] [8Kb]


In Aegypto, depositio beati Ioannis heremite, qui inter cetera uirtutum insignia, etiam prophetico spiritu plenus, Theodosio imperatori Christianissimo uictorias de tyranno predixit. In Pannonia, sancti Alexandri martyris. [Addit Bouillart.: [a 1Kb] Ipso die sancti Eucherii Turonensis episcopi.]



u Kal. Die 28. [1Kb] [2Kb] [2Kb] [6Kb]


In Cesarea Palestine, sanctorum martyrum Prisci, Malchi, Alexandri, qui persecutione ualeriani, diuino fidei calore succensi, ultro iudicem adeuntes, de seuitia in piorum sanguinem obiurgant; quos ille continuo pro Christi nomine bestiis tradidit deuorandos. Apud urbem Cabilonensium, depositio sancti Guntramni regis, qui ita se spiritalibus actionibus mancipauit, ut relictis seculi pompis, thesauros suos ecclesiis et pauperibus erogaret. Tharso Cilicie, Castoris et Dorothei.



Iu Kal Die 29. [1Kb] [3Kb] [2Kb] [6Kb]


Apud Africam, natalis sanctorum confessorum Armogasti, Archinimi et Satyri, qui tempore Wandalice persecutionis, sub Geiserico rege, pro confessione ueritatis multa et grauia perpessi supplicia atque opprobria,  cursum gloriosi certaminis impleuerunt. Ipso die, depositio Eustasii abbatis monasterii Luxouiensis, qui Pater ferme sexcentorum extitit monachorum et uite sanctitate conspicuus, etiam miraculis claruit. [Bouillart., post martyres Africanos: [a 3Kb] Ciuitate Nicomedia, passio sanctorum Pastoris et uictorini.]



III Kal. Die 30. [1Kb] [1Kb] [4Kb] [7Kb]


Rome uia Appia, passio beati Quirini tribuni et martyris, qui sub Aureliano imperatore, post lingue abscisionem et equulei suspensionem, manuumque ac pedum detruncationem, agonem martyrii gladio consummauit. Thessalonice, natalis sanctorum Domnini, et uictoris. [Bouillart. [a 2Kb] Thessalonice, natalis sanctorum Domnini, Filopoli et Achaici, sequentia omittens.] Apud castrum Siluanectensium, depositio sancti Reguli episcopi et confessoris.



Pridie Kal. Die 31. [1Kb] [1Kb] [2Kb] [7Kb]


Amos prophete, quem Ozias, rex Isrel, uecte per tempora transfixum necauit, ac postea semiuiuus patriam deuectus ibique sepultus est. Rome, sancte Balbine uirginis, filie Quirini martyris, que post deuictum seculi huius cursum, sepelitur uia Appia iuxta patrem suum. In Africa, sanctorum Diodoli et Anesi.



MENSIS APRILIS HABET DIES XXX.



Kalendis Die 1. [1Kb] [1Kb] [3Kb] [9Kb]


Rome, passio beatissime Theodore, sororis illustrissimi martyris Hermetis. Hec sub Aureliano principe martyrizata, sepulta est iuxta fratrem uia Salaria, non longe ab urbe Roma. Eodem die, sancti uenantii episcopi et martyris. In Aegypto sanctorum uictoris et Stephani.



Iu Non. Die 2. [1Kb] [3Kb] [4Kb] [6Kb]


Apud Cesaream Cappadocie, passio sancte Theodosie uirginis, que Diocletiani tempore ultro se confessoribus in custodia socians, tenta et nichilominus in equuleo cruciata, Dei uirtute post de uinculis, aquis, bestiis eruta, nouissime martyrium capitis abscisione compleuit. Eodem die, natalis beati Nicetii Lugdunensis episcopi, cuius uita miraculis claruit, et pretiosa mors nichilominus miraculis commendatur. Apud Palestinam, [a 2Kb] sancte Marie Aegyptiace, que peccatrix appellatur. [Addit Bouillart.: Item sancti Eustasii abbatis monasterii Luxouiensis.]



II Non. Die 3. [1Kb] [2Kb] [5Kb] [4Kb]


In Scithia ciuitate Thomis, natalis sanctorum Euagrii et Benigni. Thessalonice, passio sanctarum uirginum Agapis et Chionie sub Diocletiano, que primo in carcere macerate, post in ignem misse, sed intacte a flammis, post orationem ad Dominum fusam, animas reddiderunt. Apud Tauromenium Sicilie, beati Pancratii.



II Non. Die 4. [1Kb] [1Kb] [5Kb] [5Kb]


Mediolani, depositio beati Ambrosii episcopi et confessoris, cuius studio inter cetera doctrine et miraculorum insignia, tempore Arriane perfidie, tota Italia ad catholicam fidem conuersa est. Apud Hispalim, depositio sancti Isidori antistitis.



Nonis. Die 5. [1Kb] [2Kb] [4Kb] [5Kb]


Apud Aegyptum, natalis sanctorum martyrum Martiane, Nicanoris, et Apollonii. Thessalonice, sancte Hirenis uirginis, que post tolerantiam carceris, sagitta percussa est a Sisinnio comite, sub quo et sorores eius simul Agapes et Chionia martyrizauerunt. Apud Cesaream Licie, sancti Amphiani.



uIII Idus. Die 6. [1Kb] [1Kb] [3Kb] [7Kb]


Rome, natalis beati Sixti pape et martyris, qui temporibus Adriani, ut sibi Christum lucrifaceret, libenter mortem sustinuit temporalem. In Macedonia, sanctorum Timothei et Diogenis.



uII Idus. Die 7. [1Kb] [2Kb] [3Kb] [6Kb]


Apud Africam, natalis sanctorum Epiphanii episcopi, Donati et aliorum tredecim. Eodem die, Egesippi uiri sanctissimi, qui uicinus Apostolorum temporum, omnes a passione Domini usque ad suam etatem ecclesiasticorum actuum textuit historias, ut quorum uitam sectabatur, dicendi quoque exprimeret caracterem. In Alexandria, sancti Pelusii presbiteri.



uI Idus. Die 8. [1Kb] [1Kb] [3Kb] [6Kb]


Apud Corinthum, beati Dionisii episcopi, cuius eruditione et gratia, quam habuit in uerbo Dei, multi fruuntur usque hodie. Claruit autem item Christi electus temporibus Marci Antonini et Lucii Aurelii. Turonis, sancti Perpetui episcopi, admirande sanctitatis uiri.



u Idus. Die 9. [1Kb] [1Kb] [4Kb] [7Kb]


Natalis beati Procori, qui fuit unus e septem primis diaconibus; hic fide et miraculis preclarus apud Antiochiam martyrio consummatus est. In Sirmio, passio sanctarum septem uirginum, que dato simul pretio sanguinis, uitam mercate sunt eternam.



Iu Idus. Die 10. [1Kb] [2Kb] [4Kb] [5Kb]


Ezechielis prophete, qui a iudice populi Isrel apud Babyloniam interfectus, in sepulchro Sem atque Arfaxad est sepultus. Rome, beatorum martyrum plurimorum, quos sanctus Alexander papa baptizauit cum teneretur in carcere. Hos omnes Aurelianus princeps naui uetuste impositos, in altum mare deduci, et illic ligatis ad colla lapidibus mergi in profundum maris fecit. Alexandrie, sancti Apollonii presbyteri et aliorum quinque.



III Idus. Die 11. [1Kb] [1Kb] [5Kb] [7Kb]


Rome, natalis beati Leonis pape, cuius temporibus extitit sancta synodus Calcidonensis. Apud Cretam urbe Gortina, sancti Philippi episcopi, qui magnis uirtutibus et optimis studiis preditus fuit. Floruit  autem temporibus Antonini ueri et Lucii Aurelii imperatorum. In Dalmatia, ciuitate Salona, sancti Domionis episcopi cum militibus octo. Nicomedie, sancti Eustorgii presbiteri.



II Idus. Die 12. [1Kb] [1Kb] [5Kb] [9Kb]


Rome uia Aurelia, natalis beati Iulii pape, qui sub Constantio imperatore decem mensibus tribulationes et exilia perpessus, post mortem eius, cum magna gloria ad suam sedem reuersus, quieuit in pace. [Interserit Bouillart.: Eodem die [a 3Kb] sancti Zenonis episcopi, qui inter procellas persecutionis ueronensem urbem mirabiliter rexit, ac tempore Galieni martyrio coronatus est.] uapingo, depositio Constantini episcopi.



Idibus. Die 13. [1Kb] [2Kb] [6Kb] [5Kb]


Apud Pergamum Asie urbem, natalis sanctorum Carpi episcopi, Papirii diaconis et Agathonice, optime femine, aliarumque multarum, que pro beatis confessionibus martyrio coronate sunt sub Antonino uero et Aurelio Commodo. Cum quibus et uir mirabilis Iustinus philosophus, pro religione Christi plurimum laborans scriptu, remunerationem lingue fidelis martyrii munus accepit. In Hispania, sancti Erminigildi, qui ob fidei catholice confessionem, securi in capite percussus, regnum celeste pro terreno, rex et martyr intrauit. [Bouillart., ad oram pagine: Eodem die apud monasterium S. Germani, consecratio altaris in honore sancte et indiuidue Trinitatis atque uiuifice crucis, simul et beatissime Dei genitricis Marie, sanctique Guandregisili, necnon omnium sanctorum.]



XuIII Kal. Die 14. [1Kb] [2Kb] [4Kb] [5Kb]


Rome uia Appia, natalis beatissimorum martyrum Tiburtii, ualeriani et Maximi, Almachio prefecto, quorum primi fustibus cesi et gladio percussi, ultimus tandiu ad plumbatas est uerberatus, donec exalaret spiritum. Apud Alexandriam, sancti Frontonis abbatis, cuius uita sanctitate et miraculis exstitit gloriosa. Interamnis, beati Proculi martyris. Item, sancte Domnine uirginis cum sociis uirginibus coronate.



XuII Kal. Die 15. [1Kb] [2Kb] [4Kb] [6Kb]


Apud Persidem ciuitate Cordula, natalis sanctorum Olympiadis, et Maximi nobilium, qui iubente Decio fustibus cesi, et deinde plumbatis, ad ultimum capita eorum securibus sunt tunsa, donec emitterent spiritum. In Italia, beatorum martyrum Maronis, Euticetis et uictorini, qui primo ad insulam Pontiam, in Christi confessione longum ducentes exilium, postmodum sub principe Nerua, cum conuertissent plurimos ad fidem, iussi sunt uariis interfici penis.



XuI Kal. Die 16. [1Kb] [2Kb] [3Kb] [9Kb]


Apud Corinthum, natalis sanctorum Callisti et Carisii, cum aliis septem, omnium in mare mersorum. Cesarauguste, sanctorum decem et octo martyrum Quintiliani, Cassiani, Matutini, Publii, Urbani, Martialis,  Fausti, Successi, Felicis, Ianuarii, Primitiui, Euoti, Ceciliani, Optati, Frontonis, Luperci, Apodemi, et Iulii. Hi omnes simul sub Datiano Hispaniarum preside penis affecti atque interempti sunt.



Xu Kal. Die 17. [1Kb] [3Kb] [4Kb] [6Kb]


Apud Africam, natalis sancti Mappalici martyris, qui, ut beatus scribit Cyprianus in epistola ad martyres et confessores, cum aliis pluribus coronatus est. Antiochie, sanctorum martyrum Petri diaconi et Hermogenis. [Interserit Bouillart.: [a 2Kb] In Oriente, beati Nicephori, sub ualeriano et Galieno ob Christi martyrium coronati.] Item Corduba, sanctorum martyrum Helie presbiteri, Pauli et Isidori monachorum.



XIu Kal. Die 18. [1Kb] [1Kb] [4Kb] [6Kb]


Apud Messanam Apulie ciuitatem, natalis sanctorum martyrum Eleutherii episcopi et Anthie matris eius, qui cum esset et sanctimonia uite, et miraculorum uirtute illustris, sub Adriano principe lectum ferreum ignitum, craticulam et sartaginem, oleo, pice, ac resina feruentem superans, leonibus quoque proiectus, sed ab his illesus, nouissime una cum matre iugulatur. Rome, beati Apollonii senatoris, qui sub Commodo principe a seruo proditus, quod Christianus esset, insigne uolumen composuit, quod in senatu legit, ac deinde sententia senatus, pro Christo capite truncatus est. Cordube, sancti Perfecti presbyteri et martyris.



XIII Kal. Die 19. [1Kb] [2Kb] [4Kb] [7Kb]


 Beati Thimonis diaconi de septem primis, qui primum apud Beream doctor resedit, ac deinde uerbum Domini disseminans, uenit Corinthum, ibique Iudeis et Grecis, ut traditur, primo flammis iniectus, sed nichil lesus est, deinde cruci affixus martyrium suum impleuit. In Armenia ciuitate Militana, natalis sanctorum martyrum Hermogenis, Gaii, expediti, Aristonici, Rufi, Galate, una die coronatorum. Ciuitate Caucoliberi, passio sancti uincentii martyris. Cenobio Laubiis, sancti Ursmari episcopi et confessoris. [Bouillart.: . . . uincentii martyris. [a 2Kb] In pago Hainensi, sancti Orsmari episcopi et confessoris. Et charactere cursiuo: Apud monasterium sancti Germani, dedicatio ecclesie in honore sancti Simphoriani martyris et beatissimi Nicolai confessoris.]



XII Kal. Die 20. [1Kb] [1Kb] [4Kb] [7Kb]


Rome, natalis sancti uictoris pape, qui post beatum Petrum quintus decimus rexit Ecclesiam annis decem, et sub Seuero principe martyrio coronatur. Item Rome, sanctorum martyrum Sulpitii et Seruiliani, qui predicatione et miraculis Domitille uirginis, ad fidem Christi conuersi, cum nollent idolis immolare, a prefecto urbis Aniano capite cesi sunt. In Galliis ciuitate Ebredunensi, sancti Marcelli, eiusdem urbis episcopi et confessoris, qui, diuino iussu, cum sanctis sociis uincentio et Domnino ex Africa ueniens, maximam partem Alpium maritimarum uerbo et signis admirandis, quibus usque hodie refulget, ad fidem Christi conuertit. [Addit Bouillart., charactere cursiuo: Eodem die, apud monasterium sancti Germani, reuelatio corporis sancti Georgii Bethleemitici monachi et martyris, et sancti uenantii abbatis.]



XI Kal. Die 21. [1Kb] [2Kb] [5Kb] [7Kb]


Apud Persidem, natalis beati Symeonis episcopi et martyris, qui iubente Sapore Persarum rege comprehensus ferroque onustus, cum de Domino uoce libera et constantissima testaretur, primum carcerali ergastulo cum aliis centum, e quibus alii episcopi, alii presbiteri, alii diuersorum ordinum clerici, maceratus, nouissime cum omnibus iussus est pariter decollari. Passi sunt cum eo etiam clarissimi quidam uiri Ustazadis, Abdella, Ananias et Pusitius, cum filia, que erat sacra uirgo. Alexandrie, sanctorum Aratoris presbiteri, Fortuni, Felicis, Siluii, uitalis, qui in carcere quieuerunt.



X Kal. Die 22. [3Kb] [5Kb] [10Kb]


Rome uia Appia, natalis beati Gaii pape, qui cum Ecclesiam undecim annis, mensibus quatuor, diebus duodecim rexisset, martyrio coronatus est sub Diocletiano principe. Apud Persidem, sanctorum martyrum, qui pro Christi nomine gladio iugulati sunt sub rege Sapore. In quo fidei certamine passus est Melisius episcopus, Acepsimas quoque episcopus, cum presbitero Iacobo. Mareas et Bicor nichilominus episcopi, cum clericis fere ducentis quinquaginta, monachis etiam et sacratis uirginibus plurimis. Inter quas et Symeonis episcopi soror, nomine Tarbua, cum pedissequa sua, serra scissa est. Ciuitate Cordula, natalis  Parmenii, Helimene et Chrisoteli presbiterorum, Luce et Mucii diaconorum, quorum triumphus martyrii in passione beati Laurentii habetur. Lugduni, sancti Epipodii, qui persecutione Antonini ueri, post illata sibi grauia tormenta, martyrium capitis abscisione compleuit. [Addit Bouillart.: [a 2Kb] Senones, sancti Leonis episcopi. Et charactere cursiuo: Eodem die inuentio sanctorum martyrum Dionysii, Rustici et Eleutherii.]



IX Kal. Die 23. [1Kb] [1Kb] [4Kb] [8Kb]


In Perside ciuitate Diospoli, passio sancti Georgii martyris, cuius gesta passionis etsi inter apocriphas numerantur scripturas, tamen illustrissimum eius martyrium inter coronas martyrum Ecclesia Dei uenerabiliter honorat. In Galliis ciuitate ualentia, natalis sanctorum Felicis presbiteri, Fortunati et Achillei diaconorum, qui cum maximam partem supradicte urbis ad fidem Christi conuertissent, a duce Cornelio in carcerem trusi sunt, dein diutissime uerberati, cruribusque confractis circa rotarum uertiginem stricti, fumum quoque in equulei suspensione perpessi, ad extremum gladio consummati sunt. [Addit Bouillart.: [a 1Kb] Castro Siluenectis, sancti Reguli episcopi et confessoris.]



uIII Kal. Die 24. [1Kb] [2Kb] [4Kb] [9Kb]


Lugduno Gallie, natalis sancti Alexandri martyris, qui persecutione Antonini ueri, post carceris custodiam, primo ita laniatus est crudelitate uerberantium, ut crate soluta costarum, patefactis uisceribus, interiora corporis panderentur. Dein crucis affixus patibulo, beatum spiritum exanimatus emisit. Passi sunt cum eo et alii numero triginta quatuor. Eodem die, depositio sancti Melliti episcopi in Britannia. Item ciuitate Heliberri, sancti Gregorii episcopi et confessoris.



uII Kal. Die 25. [1Kb] [1Kb] [4Kb] [7Kb]


Rome, Letania maior ad sanctum Petrum. Apud Alexandriam, natalis beati Marci euangeliste. Hic discipulis et interpres apostoli Petri, rogatus Rome a fratribus scripsit Euangelium, quo assumpto, perrexit Aegyptum, primusque Alexandrie Christum annuntians constituit Ecclesiam, ac postea pro fide Christi tentus et grauiter afflictus, primo angelica uisitatione confortatus, deinde ipso Domino sibi apparente, ad celestia regna uocatus est. Mortuus est autem octauo Neronis anno. Ciuitate Siracusa, sanctorum Euodii et Hermogenis. [Bouillart., ad oram pagine: Ipso die, Parisius, translatio corporis beati Droctouei abbatis, discipuli beatissimi Germani confessoris atque pontificis.]



uI Kal. Die 26. [1Kb] [3Kb] [6Kb] [9Kb]


Rome, natalis beati Anacleti pape qui secundus post apostolum Petrum, cum rexisset Ecclesiam annis duodecim, persecutione Domitiani martyrio coronatus est. Item Rome, sancti Marcellini pontificis, qui cum Ecclesiam nouem annis et mensibus quatuor rexisset, a Diocletiano pro fide Christi cum Claudio, Cirino et Antonino capite truncatus est. Quo tempore fuit magna persecutio, ita ut intra unum mensem, decem et septem millia coronarentur. [a 1Kb] Monasterio Centula [Bouillart., in pago Pontiuo], sancti Ricarii presbiteri et confessoris.



u Kal Die 27. [1Kb] [2Kb] [3Kb] [5Kb]


Rome, depositio beati Anastasii pape, de quo sanctus Hieronymus uenerabili testatur eloquio, quod eius uita diuturna mundus immeritus sit frui. Apud Nicomediam, natalis sancti Anthimi episcopi et martyris, qui persecutione Diocletiani ob confessionem Christi, ut in historia ecclesiastica descriptum est, martyrii gloriam capitis obtruncatione accepit. Secuta est quoque illum uniuersa pene gregis sui multitudo, per eamdem martyrii uiam, quorum alios iudex gladio obtruncari, alios ignibus conflagrare, alios nauiculis impositos pelago immergi fecit. Tarso Cilicie, sancti Castoris.



Iu Kal. Die 28. [1Kb] [2Kb] [4Kb] [7Kb]


Apud Rauennam, natalis sancti uitalis martyris, qui cum corpus beati Ursicini sublatum, honestate sepelisset, tentus a Paulino consulari, post equulei tormenta, iussus est deponi in foueam profundam, et terra ac lapidibus opprimi, talique martyrio migrauit ad Christum. Alexandrie, sancte Theodore uirginis, que sacrificare contemnens, cum esset in lupanar tradita, repente quidam ex fratribus, nomine Didimus, miro Dei fauore, illam eripuit, ac postea cum eadem percussus, et simul coronatus est. Eodem die, Afrodisii, Carilippi, Agapii et Eusebii martyrum. In Pannonia, sancti Pollionis martyris.



III Kal. Die 29. [1Kb] [2Kb] [3Kb] [12Kb]


Apud Paphum, sancti Tychici diaconi, discipuli beati Pauli. Huius meminit in suis epistolis idem Apostolus, pronuncians eum fratrem carissimum ac conseruum suum fore in Domino. In Numidia apud Cirtensem coloniam, natalis sanctorum martyrum Agapii et Secundini episcoporum, qui persecutione ualeriani, post longum exilium, apud prefatam urbem, in qua tum maxime gentilium rabies ad tentandam iustorum fidem inhiabat, ex illustri sacerdotio effecti sunt martyres gloriosi. Passi sunt in eorum collegio Emilianus miles, Tertulla et Antonia, sacre uirgines, et quedam mulier cum suis geminis.



Pridie Kal. Die 30. [1Kb] [2Kb] [3Kb] [8Kb]


Apud Lambesitanam urbem, natalis sanctorum martyrum Mariani lectoris et Iacobi diaconi, quorum prior, cum iam pridem infestationem Deciane persecutionis in confessione Christi euicisset, iterum cum carissimo collega tentus. Deinde post dira et exquisita supplicia, diuinis reuelationibus mirabiliter secundo confortati atque alleuati, nouissime cum multis aliis gladio consummati sunt. Ciuitate Sanctonas, beati Euprobi martyris, quem sanctus Clemens, pontificalis ordinis gratia consecratum, dixerit in Gallias, peractaque predicatione, ob Christi testimonium, illiso capite, uictor occubuit.




uolume back matter






ORDO RERUM QUAE IN HOC TOMO CONTINENTUR.



SANCTUS ADO, ARCHIEPISCOPUS uIENNENSIS.
    Sancti Adonis elogium historicum. 9
    CHRONICON. 23
    AETAS PRIMA.---Ab origine mundi usque ad diluuium. 23
    AETAS SECUNDA.---A diluuio ad Abrahami natiuitatem. 25
    AETAS TERTIA.---Ab Abraham ad Dauid usque. 33
    AETAS QUARTA.---A Dauidis regno ad transmigrationem Hebreorum Babyloniam. 43
    AETAS QUINTA---Ab eadem transmigratione ad Christum saluatorem nostrum. 49
    AETAS SEXTA.---A Christo ad mundi finem. 75
    ADONIS MARTYROLOGIUM. 139
    Epistola dedicatoria Paulo u pontifici maximo. 139
    Lectori monitum. 141
    De ueteri Romano Martyrologio elogia. 143
    uETUS ROMANUM MARTYROLOGIUM. 143
    Mensis Ianuarius. 145
    Mensis Februarius. 147
    Mensis Martius. 151
    Mensis Aprilis. 153
    Mensis Maius. 157
    Mensis Iunius. 159
    Mensis Iulius. 161
    Mensis Augustus. 165
    Mensis Septembris. 167
    Mensis October. 169
    Mensis Nouember. 173
    Mensis December. 175
    Quo genere cultus sancti martyres uenerandi sunt. 179
    Rosweidus beneuolo lectori. 179
    LIBELLUS DE FESTIuITATIBUS SS. APOSTOLORUM. 181
    INCIPIT MARTYROLOGIUM. 201
    Mensis December. 201
    Mensis Ianuarius. 205
    Mensis Februarius. 223
    Mensis Martius. 233
    Mensis Aprilis. 243
    Mensis Maius. 253
    Mensis Iunius. 273
    Mensis Iulius. 295
    Mensis Augustus. 313
    Mensis Septembris. 343
     Mensis October. 374
    Mensis Nouember. 387
    Mensis December. 407
    Precatio Adonis. 419
    APPENDIX AD MARTYROLOGIUM. 419
    PASSIO SANCTI DESIDERII EPISCOPI uIENNENSIS. 435
    Prefatiuncula. 435
    Incipit Passio sancti Desiderii. 435
    PRIuILEGIUM quo ecclesiam uelnensem abbatie S. Engendi iurensis confirmat. 443
    uITA SANCTI THEUDERII ABBATIS uIENNAE IN GALLIA. 443
    APPENDIX AD S. ADONIS OPERA. 449
    Translatio seu eleuatio S. Barnardi, episcopi uiennensis. 449
    Miracula eiusdem. 451

USUARDUS MONACHUS SANGERMANENSIS.
    MARTYROLOGIUM. 453
    PRAEFATIO. 459
    CAPUT PRIMUM.---Martyrologiorum antiquorum inter se ac cum Usuardo propinquitas et connexio. 459
    ART. I.---De Martyrologii Hieronymiani exemplaribus. 467
    § II.---De Hieronymianis minoribus, tum manuscriptis, tum typis excusis. 472
    ART. II---De Bede et Flori Martyrologiis noue coniecture. 482
    ART. III.---De tribus aliis Martyrologiis Usuardi cognatis. 489
    § I.---De uandalberti metrico. 489
    § II.---De Martyrologio Rabani. 492
    § III.---De Martyrologio Notkeri 494
    CAPUT II.---De Martyrologio quod uETUS ROMANUM appellauit primusque edidit Heribertus Rosweydus, nos tantisper ROMANUM PARuUM uocari posse censemus. 495
    ART. I.---Paruum Rosweydi Martyrologium  non incongrue uocari posse Romanum, contra ualesium et Florentinium statuitur. 501
    ART. II.---Frustra nituntur aduersarii ostendere Romanum paruum illud ipsum non esse Martyrologium quo se adiutum fatetur Ado, quodque Martyrologio suo se prefixisse asseuerat 507
    § I.---Refelluntur Andreas Saussayus et Ioannes Fronto. 507
    § II.---Diluuntur ea que speciosius obiicit Florentinius. 514
    ART. III.---Romanum paruum sic delineauit Ado, ut ex eius prefatione ostendatur ipsissimum esse quod suo Martyrologio prefixit. 519
    ART. Iu.---Romani parui auctoritas, ex characteribus propriis, stylo, genere, etate demonstratur. 524
    CAPUT III.---De Adonis et Usuardi propagine. 531
    ART. I.---De Martyrologio sancti Adonis uiennensis episcopi. 531
    ART. II.---De Martyrologio Usuardi monachi. 537
    ART. III.---Antiquiores Usuardi Martyrologii editiones recensentur. 542
    ART. Iu.---De codicibus Usuardinis manuscriptis. 554
    § I.---De codicibus purioribus, ac primum, de Usuardo Pratensi. 554
    § II.---De nostro primario Heriniensi codice. 561
    § III.---De Tornacensi aliisque uetustioribus maxime probatis. 564
    § Iu.---De codicibus quos medie note appellamus. 569
    ART. u.---De codicibus quorum sola habemus extracta seu lectiones uariantes. 573
    Extracta ex uariis Martyrologiis a R. P. Petro Francisco Chiffletio. 577
    Codices alii in hoc opere non adhibiti. 579
    Notanda pro indicibus. 582
    PROLEGOMENA EDITIONIS I. BOUILLARTII. 583
    Prefatio. 583
    Reuerendo Patri Ioanni Baptiste Sollerio. 587
    INCIPIT MARTYROLOGIUM. 599
    Prologus ad Carolum Caluum. 599
    Prologus alter. 599
    Mensis Ianuarius. 601
    Mensis Februarius. 717
    Mensis Martius. 807
    Mensis Aprilis. 893




FINIS TOMI CENTESIMI uICESIMI TERTII.

