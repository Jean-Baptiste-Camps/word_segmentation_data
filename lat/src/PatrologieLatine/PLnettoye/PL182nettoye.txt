
PATROLOGIAE TOMUS CLXXXII.

S. BERNARDUS ABBAS CLARAE-uALLENSIS.

uOLUMEN PRIMUM


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CLXXXII.


S. BERNARDUS ABBAS CLARAE-uALLENSIS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume title page
SAECULUM XII

S. BERNARDI

ABBATIS PRIMI CLARAE-uALLENSIS

OPERA OMNIA

SEX TOMIS IN QUADRUPLICI uOLUMINE COMPREHENSA POST HORSTIUM DENUO RECOGNITA, AUCTA ET IN MELIOREM DIGESTA ORDINEM, NECNON NOuIS PRAEFATIONIBUS, ADMONITIONIBUS, NOTIS ET OBSERuATIONIBUS INDICIBUSQUE COPIOSISSIMIS LOCUPLETATA TERTIIS CURIS D. IOANNIS MABILLON PRESBYTERI ET MONACHI BENEDICTINI E CONGREGATIONE S. MAURI EDITIO NOuA ACCESSERE APPENDICES AMPLISSIMAE uITAM SANCTI DOCTORIS ET EIUS AETATEM ILLUSTRANTES ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

uOLUMEN PRIMUM
S. BERNARDI OPERUM DUOS PRIORES TOMOS COMPLECTENS uENEUNT 4 uOLUMINA 28 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM PETIT MONTROUGE 1854


ELENCHUS AUCTORUM ET OPERUM QUI IN HOC TOMO CLXXXII CONTINENTUR.


S. BERNARDUS ABBAS CLARAE-uALLENSIS.
OPERUM TOMUS PRIMUS.---Epistole. 	col. 67
OPERUM TOMUS SECUNDUS.---Tractatus morales, doctrinales et ascetici. 	721
De consideratione. 	727
De moribus et officio episcoporum. 	809
Sermo de conuersione, ad clericos. 	833
De precepto et dispensatione. 	859
Apologia. 	895
Liber ad milites Templi de laude noue militie. 	921
Tractatus de gradibus humilitatis et superbie. 	941
Liber de diligendo Deo. 	973
Tractatus de gratia et libero arbitrio. 	1001
Tractatus de baptismo aliisque questionibus. 	1031
Capitula heresum Petri Abelardi. 	1049
Tractatus de erroribus Petri Abelardi. 	1053
uita S. Malachie. 	1073
Hymnus de S. Malachia. 	1117
Tractatus de cantu. 	1121



Appendix ad tractatus morales et doctrinales.
S. Bernardus super hymnum: »Iesu nostra redemptio. 	1133
Liber de Passione Christi et doloribus matris eius. 	1134
Tractatus ad laudem gloriose uirginis Marie. 	1141
Tractatus de corpore Domini. 	1149
Tractatus cantandi Graduale. 	1151
Tonale S. Bernardi. 	1153





Main uolume text




[OPERA OMNIA S. BERNARDI CLARAEuALLENSIS.]





SANCTISSIMO PATRI ALEXANDRO uIII PONTIFICI MAXIMO

Ad tue sanctitatis uestigia, beatissime Pater, uenerabundi, at securi accedimus, quo tua non minus dignitas, quam tua dignatio nos uocat. Summus es, sed omnium Pater; idem ipse qui olim fuisti, natura facilis ac benignus aduersus omnes, qualem nos nuper et uerbis toties, et factis coram experti sumus. Maiestate itaque cedente, quidni cedat pudor, ut tante dignationis atque eius, qua nostram dudum congregationem prosecutus es, beneuolentie memores, iucunda tui Pontificatus initia obsequiorum nostrorum publica professione celebremus? Et ecce nobis in animo agitantibus, ultro sese obtulit sanctus Bernardus, magnus ille abbas Clare-uallensis, qui festinantibus prelis quasi exaltationi tue precurrens, in nouam lucem sub tue sanctitatis auspiciis prodire gestiebat. Quin etiam ille quondam honorum ac dignitatum osor, nunc summe tue potestatis consortium ambit, non auctoritatem ut minuat tuam, sed ut fulciat, ut pastoralis regiminis curas et sollicitudines leuet, ac sacre doctrine ministerium in se suscipiat.

Neque uero est, beatissime Pater, quod tam celebri et eximio doctori uices suas committere uereatur sanctitas tua. Nemo quippe illo melius de sancta apostolica sede meruit, nemo rectius de ea sentit, nemo de summo pontifice magnificentius loquitur. Te quippe principem episcoporum, te heredem apostolorum, te potestate Petrum, unctione Christum agnoscit, et predicat  . Parumne hoc? Etiam assertorem ueritatis, fidei defensorem, refugium oppressorum, ultorem scelerum, regum patrem, legum moderatorem, canonum dispensatorem, et, ut cetera uno comprehendat, uicarium Christi, et Christum Domini confitetur et asserit  . Denique in te suspicit plenitudinem potestatis, sed que maximam curam et sollicitudinem exigat: adeo ut ei censeat orbe exeundum, qui forte uolet explorare, que non ad tuam pertinent curam  .

Te uero, sanctissime Pater, ad tantum pondus sustinendum finxit diuina prouidentia, cum ingenium facile, sublime, amplissimum, iudicium exquisitissimum, prudentiam et sagacitatem incredibilem tibi liberaliter concessit. Innatam prudentiam confirmauit longus rerum agendarum usus, cum per singulos honorum gradus deductus, non prius ex inferioribus prouectus es, quam congruis meritis aditum tibi parasses ad altiores. In actuosa uita semper compos tui, in priuata nunquam remissus aut otiosus. In maximis et arduis rebus, ubi alii sub sarcina gemunt, tu ipse, quasi nichil agendo, omnia tranquillus exsequeris: et que aliis laboris impatientiam, quietis ac inertis otii amorem afferre solet prouecta etas; tue sanctitati contra quietis et otii impatientiam, laboris amorem ac diligentiam inspirat, augetque. Isti sedulitati non dies toti sufficiunt. Ipsius etiam noctis inducias tue requieti subducis, dictitare solitus, diligentia et festinatione opus esse in ista etate, cui multa, et quidem maxime, agendo incumbunt; ratus cum Bernardo, non esse locum otio, ubi sedula urget sollicitudo omnium Ecclesiarum  . Sic exemplo tuo iubes facessere leges, que maiorem annis sexaginta otio reddunt  .

Cum sic a natura, a gratia, ab ipsa rerum experientia sis comparatus, Pater sanctissime, in ista tamen suprema dignitate procuranda, non tam tuis te credis consiliis, quam alienis. Hinc  ista ad cardinales uox, maximo certe pontifice digna, nichil e re christiana te moliturum unquam aut facturum, quod ad eorum consilium prius non relatum fuerit. Quod si quem alium insuper consiliarium maxime prudentem, expertumque in istum sacrum senatum adhibere uolet sanctitas tua, nullum magis idoneum incorruptumque inueniet, quam Bernardum; cuius uel soli De consideratione libri, plane cedro digni, tot oraculis referti sunt, ut ad dirigendos summos pontifices, imo ad regendam uniuersam Ecclesiam, quasi diuinitus dictati esse uideantur. Id sane pro comperto iamdudum habuere sanctissimi decessores tui, non modo Eugenius III, ad quem scripti sunt, sed pre ceteris Pius u, et Gregorius XIII, qui sacros illos libros tanti faciebant, ut eorum lectionem etiam mense adhiberent. In eisdem porro libris, atque in aliis eiusdem sancti doctoris scriptis, inuenient omnes quid fugiant, quid sequantur, cardinales, episcopi, aliique inferiorum ordinum ministri. Ab eisdem etiam reges et principes discent leges regnandi, ipsique plebeii homines, nedum ingenui ac nobiles, Christiane uite pro suo quique statu documenta haurient. Hoc auctore per te plebes clericis, clerici sacerdotibus, sacerdotes Deo in ea qua oportet humilitate subiecti erunt  . In monasteriis et locis religiosis seruabitur ordo, disciplina uigilabit. Super praua opera et dogmata censura ecclesiastica uigebit, et uestra ipsorum apostolica mandata et instituta, ea qua dignum est sollicitudine obseruabuntur  . Hoc duce increduli conuertentur ad fidem, peruersi ordinabuntur ad rectitudinem; subuersi ad ueritatem reuocabuntur, subuersores inuictis rationibus conuincentur, ut uel emendentur ipsi, si fieri potest; sin minus, perdant auctoritatem alios subuertendi. Denique hoc doctore cessabit ambitio, dominandi libido, cupiditas; nec dignitates honoribus, sed uirtutibus, sed cura et sollicitudine estimabuntur. Atque ita demum Ecclesia in eum reflorescet statum, qui sanctissimum pontificem, qui Alexandrum, qui Petrum, imo qui et Christum eius sponsum deceat.

Id fere perfectum et absolutum Bernardo uiuente, satagente, collaborante; nec dubium quin modo simile quid contingat, si Bernardo uocem et auctoritatem integram restituat Alexander. Hanc uocem Bernardo tribuerunt Patres synodi Stampensis, cum dubio pontifice inuicem dissidentes, uoces uniuersim suas et sua quique suffragia in eius ore ac sententia reposuerunt. Eamdem mox uocem sibi propitiam sensit Innocentius II, qui sancti Patris predicatione et auctoritate ab omnibus tandem pro legitimo Pontifice agnitus, eiusdem lingua et calamo usus est aduersus schismatis reliquias, aduersus nascentes hereses atque errores. Inde Bernardus euasit oraculum ac interpres conciliorum, Senonensis, Remensis, et aliorum; adeo ut ex eius ore penderent fere omnia, nichilque in Ecclesia, aut in aulis regum ac principum, imo nec in priuatis fere familiis, absque eius consilio et sententia gereretur. uidit illum Roma non semel: que quantum ei tribuerit, uel ex hoc solo coniici potest, quod Anacleto exstincto, cum uictorem pseudopontificem, usurpatis insignibus nudatum, ad Innocentii pedes adduxisset, tanta apud Romanos in reuerentia deinceps habitus est, ut ab omnibus Auctor pacis et Pater patrie predicaretur. Denique »exeuntem Roma prosequitur, deducit clerus, honorat populus, uniuersa nobilitas comitatur. Neque enim poterat sine communi merore dimitti, qui colebatur amore communi  .« O si eodem honore, eadem reuerentia modo tractarentur legerenturque sanctissimi doctoris libri! Quantus inde fructus, quanta utilitas in rempublicam Christianam redundaret! Certe, quoad in nobis fuit, sacris eius scriptis natiue forme gratiam et integritatem, ut gratius, fructuosiusque lectitarentur, restituere conati sumus. Tuum est, beatissime Pater, eidem reddere uocem uirtutis, quam illi nec ipsa mors adhuc penitus eripere potuit. uiget etiam nunc apud pios quosque, imo etiam apud hereticos ipsos, eius auctoritas; uigebitque amplius in posterum, si tue uocis oraculo denuo confirmetur. Si tua sanctitate probante, monente, iubente, omnibus legendus, terendus, sequendusque proponatur Bernardus, erit uox eius tanquam uOX Domini confringentis cedros, intercidentis flammam ignis . Nulla Bernardo uitia, nulla aduersa potestas aut uis resistere, Deo suffragante, ualebunt. Et confringentur sub Alexandro cedri, id est capita superborum et tyrannorum; et  intercidetur flamma discordiarum atque bellorum. Et iam suscitauit Deus spiritum uicini regis, qui repletus zelo, miseransque optimi regis deiectionem, ferat opem, ut a suis pulsum, desertumque a ceteris regem, regno restituat suo, quemadmodum suo tempore factum Bernardus scribit de piissimo illo Hibernie rege, qui a germano exturbatus, dedit locum ire, ut suorum sanguini parceret  . Funestissimam hanc scenam nostris oculis renouatam conspicimus; similem eius exitum a maximo pontifice, a maximo rege, suspensis interim animis, exspectamus et exoptamus. Sic fiet, ut quem Ottobono quondam cardinali et legato, qui postmodum Adrianus u fuit, honoris causa cessit Henricus III, eumdem thronum alterius Ottoboni, id est Alexandri uIII, curis et subsidiis postliminio acceptum referat Iacobus II. Sed longius abripit nos impetus uotorum nostrorum pro gloria tui pontificatus, beatissime Pater, cui non alio ad res magnas aggrediendas monitore, non alio incentore opus est quam Alexandro, ubi in causa Deus est, et Ecclesia. Tantum sanctissimis consiliis tuis propitius sit ille, cuius uicem geris, tuosque de nostris, si liceat, annos augere uelit ad omnia illa gerenda et efficienda que in Dei gloriam, in Ecclesie utilitatem a tua sanctitate agitantur, et sperantur. Nos uero prorsus felices ac fortunatos reputabimus, si hoc uotorum nostrorum pignus, hoc perennis obseruantie in se monumentum, benignis, uti alias solet, oculis accipiat sanctitas tua, nosque omnes paterna sua beneuolentia et apostolica benedictione dignetur.


Offerebat supplex nomine sue congregationis F. IOANNES MABILLON M. B





PRAEFATIO GENERALIS.


I. Posteaquam studiorum meorum primitias in S. Bernardi opera impenderam, non ita prime illius editionis curam abiicere uisum est, ut de ea expolienda et exornanda, imo etiam, si necessarium esset, penitus reformanda nequaquam cogitarem. Cum enim eam iuuenis ac pene rudis tiro aggressus essem, non sic rem a me perfectam, numerisque omnibus absolutam fuisse existimaui, quin multa in Bernardo et restituendo, et illustrando limatius et accuratius elaborari possent, ubi litterarum maior usus, et experientia diuturnior accessisset. Quapropter, etsi processu temporis in aliena prorsus a tanto doctore studia longius abductus essem, ita nichilominus sanctissimi uiri recordatio et amor pectori meo semper inhesit, ut si qua in euoluendis, uersandisque aliis auctoribus, que ad ipsius opera uel emendanda, uel illustranda conferre possent, mihi occurrerent; hec omnia diligenter adnotare, et in opportunum tempus ad secundam editionem seponere non omitterem. Atque ita demum accidit, ut cum tempus pene nullum huic meditationi uacuum mihi ob alias lucubrationes antea concederetur; iam tepescente et refrigerato per has bellorum tempestates aliarum litterarum cultu, unus mihi fere in manibus relictus sit Bernardus, qui ut iuuentutis, sic ingrauescentis etatis otium occuparet. Libenter itaque hoc otio, ex superiorum nostrorum indulgentia, usus sum ad nouam lucem dandam auctori optime de omnibus merito; nec dissimulare possum, me non parum laboris ac diligentie, una cum collegis ac sociis meis, in id operis posuisse, ut non tam secunda, quam noua prorsus, et, quoad in nobis erat, elaborata editio haberetur.

II. Erunt fortasse, qui tot editionum repetitiones improbaturi sunt, easque in litteratorum incommodum uerti causabuntur. Nec diffiteor sane longe optabilius fore, si prima statim editione auctores quique in eum statum, qui ad perfectionem quam proxime accedat, omnino restitui possent. uerum qui in eiusmodi studiis uersati sunt, ne illi optime norunt quam operosum sit, ne dicam impossibile, id assequi in tanta ueterum librorum copia hinc inde dissipata, in tanta etiam eorumdem discrepantia: ut multo ac longo labore, atque etiam aliquando Oedipo et interprete opus sit, tum ad faciendam non tam uoluminum, quam foliorum hac illacque dispersorum collectionem, ac uariantium lectionum delectum; tum ad sanandos locos male affectos et ad obscura penetranda; tum denique ad instruendam genuinorum operum censuram. Que omnia, aliaque id genus permulta, ut prima statim recognitione ad amussim comparentur, necessarius est felicior genius, quam ut eum mihi tribuere liceat, nec scio an quisquam sibi arrogare possit. Utut est, malim prime, si qua est, temeritatis culpam deprecari, quam fortasse augere excusando, aut priorem editionem relinquere imperfectam. Aliam itaque castigatiorem, politioremque adornare uisum est opere  pretium: atque adeo post nouam sancti doctoris operum recognitionem et collationem ad uetera exemplaria factam typographici denuo pistrini importunis seruitiis me cum meis sociis mancipaui, certa quadam animatus fiducia, hoc consilium nouumque laborem nostrum non ingratum fore cordatis uiris, cum facti nostri rationes, atque noue huius editionis, quas quidem speramus, utilitates penitus intellexerint.



§ I.---De uariis sancti Bernardi operum editionibus: ubi nouissime huius editionis tum cause, et rationes, tum commoda, utilitatesque explicantur.

III. In primis nichil magis Bernardi meritum et pretium arguit, quam adeo frequentes et toties repetite eius operum editiones, siue ante, seu post inuentam artem typographicam. Quippe multiplex illa editio argumento est, quam comparetur Bernardus a multis, quam auide legatur, quam denique ab omnibus ametur. Neque id sane mirandum. In eius enim scriptis elucet ingenium natura nobile, generosum, excelsum; sed humanum, ciuile, et honestum. Eloquentia quasi congenita, sine fuco, non sine ornamento, sed natiuo. Stylus pressus, oratio uiuax, dictio propria, cogitatus sublimes, affectus pii, lepores sponte nascentes, totus sermo unum Deum ac celestia spirans. Ardet, non urens, sed inflammans. Pungit et stimulat, non ut irritet, sed ut moueat. Corripit, increpat, non ut detrahat, sed ut attrahat. Arguit, minatur, terret; sed amando, non indignando. Blanditur, sed non adulatur; laudat, sed non extollit. Urget blande, perstringit absque molestia; delectat, recreat, placet. Quippe oratio eius, inquit Sixtus Senensis, ubique dulcis et ardens, ita delectat, et ardenter incendit, ut suauissima lingua eius mel et lac uerborum fluere, et ex ardentissimo eius pectore ignitorum affectuum incendia erumpere uideantur. Iam uero doctrinam habet minime uulgarem, Scripture sacre uerbis ac succo refertam; sic autem Patrum sententiis inherentem, ut tamen propria eius esse sentiatur. Ita quippe scribit de rebus diuinis, de gratia et libero arbitrio, de moribus et officio pontificum, clericorum, monachorum, laicorum, ut fontem hec indicent, non riuum aut canalem. Et miramur si uir tantus amatur? si eius scripta comparantur, leguntur, teruntur ab omnibus? si editiones eorum sine numero fiant? si uiri docti et eruditi illis augendis, illustrandis, emendandis, et ad natiuam integritatem reuocandis operam adhibeant suam? si Roma ipsa, orbis domina et magistra, que Bernardum quondam docentem, imo et redarguentem uenerata est; si Roma, inquam, ipsa libros de Consideratione, Eugenio III primum oblatos, tum Nicolai u iussu elegantissime descriptos, demum pontificiis typis sub Clemente uIII publicari passa est, totum Bernardum editura in lucem, si Gerardus uossius operam itidem suam in totum Bernardum contulisset? Quo minus mirandum est, si in metropoli Galliarum tantum Gallie lumen regiis typis meruit honorari.

Iu. Quanquam quod tot Bernardi editiones et recognitiones facte sunt, alie etiam fuerunt cause, et quidem non improbande, imo necessarie. Una et quidem precipua est, quod cum in uariis plurimisque codicibus scriptis hinc inde dispersa fuerint sancti doctoris opera, non potuerunt prima statim editione simul prodire omnia, sed per particulas, quatenus in hominum studiosorum manus et cognitionem ueniebant.

Prima quippe editio uidetur fuisse illa, que Moguntie a Petro Schoyffero facta est anno 1475, complectens sermones de tempore et de sanctis, necnon etiam de diuersis, atque librum ad milites Templi, cum aliis nonnullis Bernardo perperam ascriptis.

Eodem tempore Rothomagi, absque anni designatione, uulgata sunt tria beati Patris opuscula, nempe libri de Consideratione, apologia ad Guillelmum abbatem, et liber de Precepto et Dispensatione.

Accessit anno 1481 editio Bruxellensis, que sermones de Tempore et de Sanctis, atque prima uice Epistolas suppeditauit, editoris uti et typographi nomine pretermisso. Deinde Parisiensis anni 1494, epistolas trecentas et decem exhibens cum sermonibus in Cantica, per magistrum Rouauld, sacre theologie doctorem castigatis et emendatis.

Hanc excepit editio Spirensis anno 1501, et post annos duos ueneta, sed absque epistolis; ceterum spuriis et alienis scriptis media ex parte iam infarta. Brixiensem item anni 1495 suggerit Posseuinus, que homilias in Missus est, cum aliis quibusdam opusculis continebat

Prima, que Bernardi Opera fere omnia in unum corpus redegit, est editio Parisiensis anni 1508, seraphica, uti prefertur, melliflui deuotique doctoris sancti Bernardi scripta complectens, diligentissime cum archetypis bibliothece Clare-uallensis tunc demum in optimam unius codicis formam redacta, cura et industria magistri Ioannis Bocardi, impensis autem Ioannis Parui bibliopole iurati Uniuersitatis Parisiensis.

Post annos sex, et quidem anno 1515, Iodocus Clictoueus Neoportuensis eadem opera denuo recognouit, ac typis Ioannis Cleyn Alemanni uulgauit Lugduni, adiectis Gilleberti de Hoylandia sermonibus in Cantica; que recognitio multoties Lutetie Parisiorum, uti et Lugduni recusa fuit.

Interim anno 1520 alia prodiit editio Lugdunensis, per duos monachos Clare-uallenses, Lambertum Campestrem et Laurentium Dantiscenum, adornata; que sane omnium emendatissima est.

Secundum hos recognitores  Franciscus Comestor Arneduceus, socius collegii Sorbonici, aliam sancti doctoris recognitionem adortus est, prefixa Ludouico De Rie episcopo Geneuensi nuncupatoria epistola, in qua testatur, se reuoluendo uetera exemplaria, que refertissima collegii  Sorbonici bibliotheca tum suppeditabat, incidisse in epilogum libri de Diligendo Deo, in editis pretermissum; deinde in opusculum de Amore Dei ac Dignitate amoris: quos libros uidue Claudii Cheuallonii cum aliis edendos suppeditauit anno 1547.

Non una huiusce recognitionis editio facta est: cum interim Antonius Marcellinus aliam editionem Basilee apud Ioannem Heruagium adornari curauit anno 1552, solerti, quod ipse asserit, ad uetustiorum exemplarium fidem collatione facta, cum noua censura, nouoque ordine operum; ut primum locum tenerent Sermones, subsequentem Epistole, tertium Tractatus, postremum spuria et aliena.

Hanc editionem anteuertit ueneta, cuius meminit Ioannes Gillotius Campanus in prefatione ad editionem Niuellianam, apud Parisios anno 1572 procuratam: ubi etiam mentionem iniicit recognitionis facte a theologis Parisiensibus, qui postremas editiones tam suo priuato conatu, quam ex collatione ueterum codicum, quos in Galliarum bibliothecis corrogare licuit, restituerunt: ut qui post tot, tantosque uiros, ait ille, redintegrata instaurare, et sanatis iterum mederi tentaret, labefacere, malumque inferre uideretur. Quanquam idem Gillotius subdit, se adiecisse quasdam correctiones non penitendas, et argumenta siue distinctiones capitum in libros quinque de Consideratione ad Eugenium, et in libellum de Precepto et Dispensatione, quos Henricus Cuycius Cutemburgensis ad septem manuscripta exemplaria correxerat. Exponit deinde operam suam, tum in secernendis Bernardi operibus natiuis a spuriis, tum in natiuis ad rectum et commodum ordinem redigendis: tametsi inter genuina Gillotius spuria nonnulla uel iam edita reliquit, uel de nouo adiecit, cum Floribus ex S. Bernardi operibus collectis.

uerum ante sex annos, uidelicet anno 1566, alia editio Parisiis prodierat apud Guillelmum Merlinum et Sebastianum Niuellium, premissa epistola Francisci Comestoris, mox laudati, ad episcopum Geneuensem: cui editioni adiecta est Appendix Heruagiana, Basilee apud heredes Ioannis Heruagii uulgata, opera ac studio Iacobi Pamelii Brugensis, qui Bernardi paruos Sermones numero sexdecim, tum Parabolam de Christo et Ecclesia, item Soliloquiorum librum, et alia nonnulla Bernardo supposita protulit in lucem. Eodem anno Ludouicus Mireus Rosetanus aliam Bernardo Appendicem, a Francisco Comestore acceptam, Lutetie itidem apud Carolam Guillard adiici curauit.

Mitto alias eiusdem seculi editiones pene innumeras; ut nullus fere annus abierit, qui non aliqua Bernardi operum editione fuerit insignis. Omnium elegantissima fuit illa que anno 1586 sub symbolo nauis facta est, cum epistola nuncupatoria Ioannis Gillotii ad R. P. Guidonem Cornuatium abbatem uallis-Clare, eiusdemque prefatione ad lectorem.

Quin etiam eodem seculo plerique Bernardi Sermones cum Opusculis in Gallicum idioma translati sunt, nempe anno 1575, per Hubertum Lescotum canonicum regularem, sed absque Epistolis; que in uersione item Gallica anni 1622 per Philippum Le Bel doctorem Parisiensem adiecte sunt, uti et in nouissima uersione R. P. Gabrielis a S. Malachia Fuliensis.

u. Iam uero quod attinet ad uarias editiones seculo nostro factas, omnes percensere res fuerit pene infinita, nec minime necessaria. Duas tantum notare iuuat: unam Edmondi Tiraquelli monachi Cisterciensis, anni 1601, alteram Ioannis Picardi, anni 1609, cum notis et aliquot epistolarum accessione, et cum epistola nuncupatoria Tiraquelli ad R. P. Edmundum a Cruce abbatem Cisterciensem; atque etiam cum epistola et prefatione Gillotii.

Hec Picardi editio eodem anno Antwerpie apud Ioannem Keerbergium recusa est, atque inde multoties repetita donec tandem optima omnium et accuratissima prodiit anno 1641 Iacobi Merloni Horstii, uiri piissimi ac doctissimi, recensio, que alias omnes obscurauit, sepissime deinceps ad prelum reuocata.

uI. Quid ab erudito uiro in illa editione prestitum sit, paucis obseruare iuuat. Principio mirari se dicit, quod cum inter omnia sanctorum Patrum opera, nullus frequentius uersetur in manibus, quam Bernardus, unus tamen adeo hactenus neglectus sit, ut frequentissime quidem, semper tamen idem, imo subinde deformior, corruptiorque prodiret, tanquam uel indignus, uel non indigens curatione. Id in causa fuisse, cur ipse medicam adhibuerit manum. Et primo quidem omnia Bernardi opera in sex tomos distribuisse, ut primus epistolas; secundus sermones de Tempore et de sanctis; tertius sermones in Cantica; quartus tractatus uarios; quintus aliena; sextus denique duorum sancti doctoris discipulorum, Gilleberti et Guerrici, opera complecterentur, adhibita pro loco trutina ac censura. Deinde se Tractatus in capita et sectiones distinxisse; tum epistolis singulis ac tractatibus argumenta seu summaria prefixisse. Ad hec non pepercisse diligentie neque sumptibus, quominus ex uariis uariarum regionum bibliothecis Bernardinam editionem augeret; tametsi multa, que a nonnullis indicantur, puta a Posseuino, aliisque, consequi non potuerit. Preter ea, preambula complura adiecta; uitam S. Bernardi septem libris, cum diuersis elogiis et chronologia premissam. Denique adiectas adnotationes prolixas, preter alias breuiores sparsim per totum opus insertas ad marginem, cum indicibus uberioribus locorum Scripture, rerum et uerborum. Ceterum se conscium esse immensi laboris, quo editionem omnino correctissimam reddere conatus sit; etsi typographorum diligentia uotis suis non plane responderit. Aliam quidem editionem, et auctiorem, et accuratiorem, parabat uir doctus: sed huic proposito immortuus est die aprilis uigesima, anno 1644.

 uII. Primam nichilominus editionem illam, quantum homini docto, diligenti, ac Bernardi perquam studioso, sed priuato, licuit, feliciter exsecutus est Horstius: ita ut eius editio ambabus, ut aiunt, manibus accepta fuerit ab omnibus et probata, et in uariis prouinciis ac locis sepissime recusa. uerum cum Bernardi textum Horstianum ad gallicanos codices complures prefectorum nostrorum iussu exegisset noster Claudius Cantelouius; quosdam nichilominus in illo textu deprehendit neuos, qui horum codicum ope sanari postulabant. Et Bernardi quidem sermones de Tempore ac de Sanctis in secunda forma emendatissimos emisit in lucem. uerum, cum aliis eadem diligentia euulgandis daret operam, hanc ipse mihi prouinciam morte resignauit, adolescenti in re litteraria nouo et inexperto, cui nunquam uenisset in mentem cum doctissimo Horstio laborem et industriam conferre, nisi renitentem ac cunctabundum ad persequendum demortui Cantelouii opus prefectus noster generalis pie memorie, reuerendissimus Bernardus Audebertus, me compulisset. Parui itaque uel inuitus, et symbolam in primis ex Cisterciensis bibliothece exemplaribus conferente religioso uiro Iacobo Lannoyo eius prefecto, editus tandem Bernardus est in maiori et in minori forma, non eo quidem modo quo decebat, sed qualem ferre potuit rudis mea etas, aut uero qualem a librario, sue magis, quam publice rei addicto, impetrare licuit.

uIII. Cum uero eiusmodi studiorum continuo usu multa in dies obseruassem, que ad limandam et illustrandam Bernardi editionem conferre poterant; hec omnia, ut iam dixi, diligenter notare studui, ut si quando tempus et otium mihi suppeterent, aliam emendatiorem, politiorem, perfectioremque adornarem. uerum cum ad id operis me accingerem, in alium scopulum me coniecit misera typographicarum legum conditio, ex qua tandem, tanquam tempestate quadam, in hunc qualemcunque portum delatus sum, ea sane fortuna, quam nichil attinet modo commemorare.

IX. Etsi uero a moribus meis et ab instituto nostro prorsus alienum esse debeat propriam uenditare operam, interest tamen hoc in limine demonstrare, quibus in rebus nouissima hec editio tum ab Horstiana tum etiam a priori nostra differat. Et primo quidem in conferendis uetustis codicibus antea mihi non uisis, iis maxime, quos uel in uariis prouinciis a nobis subinde perlustratis consulere et reuoluere licuit, uel quos in bibliothecam Colbertinam magno rei litterarie commodo post nostram editionem congessit uir bonis litteris iuuandis et illustrandis natus Stephanus Baluzius, secundas curas adhibui; tum ex uariis lectionibus eas seligere, et in textum restituere curaui, que Bernardi sententie accommodatiores uidebantur: que res usum ueterum librorum pene assiduum, gustum usu acquisitum, maturiusque iudicium exigit, quam litteratorum uulgus opinatur, qui aranearum telas captare nos existimant, dum has, quas putant, minutias consectamur. uerum sentiant id genus homines de nobis quidquid uolent; modo nostram operam approbet non hominum plausus, sed publica Ecclesie, reique litterarie utilitas.

X. Neque tantum in textu restituendo censura a me adhibita est, sed etiam in secernendis Bernardi genuinis scriptis a supposititiis et falsis, que in editione Horstiana et nostra priori inter Bernardina adhuc delitescebant. Hinc expuncte epistole due, ex Bernardi Brito Annalibus ab Horstio Bernardinis inserte: reiecti sermones quatuor aut quinque ex sermonibus de Tempore et de Sanctis; reiectus etiam liber Declamationum; et alia nonnulla, que Bernardi non esse ex certis argumentis et indiciis manifestum est.

XI. Ad hanc censuram faciendam adiumento fuere non modo uite Bernardine scriptores, imprimis Gaufridus, qui precipuorum sancti doctoris operum indicem exhibent; sed etiam ueteres codices, ueterumque auctorum citationes, pre ceteris uero antiqua collectio ex Bernardi scriptis, que Liber Florum, Florilegium, et Bernardinum appellatur, primum edita Parisiis anno 1503, multo probabilior alia collectione, que anno 1571 ab Huberto Scuteputeo canonico regulari facta est, in Bernardi editos a Ioanne Picardo intrusa. Longe uero antiquior est prima illa collectio, cuius auctorem nobis suggessit uetus codex Cisterciensis, in quo hec habetur cum sequenti inscriptione: »Incipit prologus domni Willermi, monachi Sancti Martini Tornacensis, in Bernardino, quem idem excepit et compilauit de libris et dictis sancti Bernardi abbatis Clare-uallis.« Prologus ita incipit: »Cum non essem alicui exercitio magnopere occupatus,« etc. ut in editis, in quibus desideratur auctoris nomen, quem seculo tertio decimo uixisse facile colligitur ex antiquitate codicum, in quibus hec collectio reperitur. Porro etsi quedam opuscula, que Bernardum auctorem non habent, laudet collector iste, utputa epistolam ad fratres de Monte Dei, meditationes, librum Declamationum; in ceteris tamen non leuis est momenti ad internoscendos maxime Bernardi sermones: quod in causa fuit, ut sicubi de quibusdam dubitandi ratio occurrit, ut in sermonibus de Diuersis, has ex Bernardino citationes adnotare uisum sit. Nec uero mirum, quod tum epistola ad Fratres de Monte-Dei, tum Declamationes et Meditationes in illa collectione sub Bernardi nomine adducantur: cum et sanctus Bonauentura idem peccet in laudata epistola; et libri Declamationum et Meditationum ex Bernardi centonibus constent, ut suis locis dicturi sumus.

XII. Preter censuram operum, aliquid etiam mutatum in ordine Horstiano, nempe in dispositione cum tomorum, tum opusculorum. Nam ubi Horstius epistolis secundo loco subiecit sermones de Tempore ac de Sanctis; tertio loco sermones in Cantica; quarto uero opuscula seu tractatus: consultius uisum est epistolis  subiicere Opuscula seu Tractatus, qui plerique uel epistolari modo scripti sunt, uel ex epistolarum classe in tractatuum ordinem redacti. Ex hoc ordine consequitur, ut tertio loco succedant sermones de Tempore et de sanctis; quarto, sermones in Cantica: quibus in quinto subsequitur eorumdem sermonum continuatio, id est Gilleberti Sermones in eadem Cantica. De ordine duorum reliquorum tomorum, quinti nimirum ac sexti, in prefatione ad tomum quintum uberius dicendum erit; uti etiam de prioribus in singulis ad eos prefationibus agendum.

XIII. Atque ut genuina omnia Bernardi opera uno uolumine continerentur, libros de eius uita et Gestis, quos Horstius in primo uolumine premiserat, reiecimus in finem tomi sexti seu secundi uoluminis; ne uel germana Bernardi opera a sese diuellerentur, uel nimium inequalis esset uoluminum magnitudo. Porro in fine prioris uoluminis, uti et secundi, proprios indices copiosissimos collocauimus, ut priores indices omnia genuina opera, posteriores aliena complecterentur.

XIu. Denique uberiores note et obseruationes, que ab Horstio uel a me quondam in epistolas et alia opuscula condite sunt, textui subiiciuntur. Breuis interim chronologia premissa est tomo primo, quod ipsarum notarum ueluti fax quedam, et quasi commune quoddam sit fundamentum. Ad hec singulis fere opusculis, in tomo secundo contentis, admonitiones preposuimus ad argumentum cuiusque libri explicandum, aliasque circumstantias ad id pertinentes. Hec fere sunt, que uniuersim in hac nouissima Bernardi editione prestitimus.

Xu. uerum ut ad examen tomi primi, qui Bernardinas epistolas complectitur, descendamus, non mediocrem operam denuo adhibuimus in iis emendandis, illustrandis, ordinandis et augendis. Ad emendationem quod attinet, uarios uariarum bibliothecarum codices consuluimus, uaticanos, Colbertinos, Belgicos Sancti Petri apud Gandauum, et Auree-uallis, preter eos, quibus in priori editione usi fuimus. Ex uno codice Corbeiensi quasdam aliquanti momenti inscriptiones restituimus, uariaque loca tum ex eodem codice, tum ex duobus Colbertinis bone note, quorum unus signatus est n. 1410; alter n. 2476, Bernardi etiam opuscula continens, cum quo eadem opuscula contulimus. Ad hec note marginales singulis fere epistolis apposite sunt ad historica maxime facta paucis explicanda.

XuI. De ordine epistolarum diu anceps fuit cogitatio, an ordinem receptum seruaremus, an potius nouum institueremus. uarie in utramque partem rationes sese offerebant. Ad seruandum antiquum ordinem mouebat primo antiquitas illius ordinis, quem ipso Bernardo adhuc uiuente institutum fuisse constat, nimirum pro trecentis illis ac decem epistolis, quarum ultima est ea, que ad Arnoldum Bone-uallis abbatem a Bernardo extrema scripta fuit. Nam cetere, sparsim hinc inde disperse, a posteris deinde in corpus Epistolarum in editis libris redacte sunt, non semel, sed per uaria interualla, prout sese uel collectoribus uel auditoribus obtulerunt. Deinde antiquo ordini fauebat temporis ratio, in ueteri illa epistolarum collectione utcumque seruata: cum alias timendum esset, ne plus incommodi ex illius recepti ordinis mutatione, quam utilitatis consequeretur, ob receptas nimirum epistolarum citationes, ne quid dicam de solemni ordine ueterum exemplarium. In contrarium pugnabat epistolarum quarumdam confusio intolerabilis, ubi ordine prepostero aliquando responsio ad quasdam litteras facta, longo interuallo eas precedebat. Accedebat aliud ex eo consequens incommodum, quod eiusdem argumenti tractatio perturbate relata, a se ipsa deuulsa et distracta erat. In his angustiis mediam inire uiam satius uisum est, uulgatum scilicet ordinem retinendo in prioribus trecentis ac decem epistolis: in aliis uero que subinde adiecte sunt, eas ad rationes temporis reuocando, apposito ad marginem ordine, quem unaqueque epistola antea obtinebat. Ubi uero quedam ex nouo hoc ordine epistole precedentibus coherere debuerant, illarum lectionem premittendam aut subiungendam esse monuimus. Sic antiquo ordini seruatus est honos, et e nouo sublata confusio. Sed ne ueterem illum ordinem uiuente ipso Bernardo concinnatum gratis dixisse uideamur, testem appellamus Guillelmum, S. Theoderici quondam abbatem, qui ante Bernardum uiuere desiit. Is enim in libro primo de uita sancti doctoris, ipso superstite scripto, tradit n. 50 Bernardi ad Robertum consanguineum suum epistolam, que in medio imbre non fuerat madefacta, »ob tam grande miraculum in codice epistolarum eius,« scilicet Bernardi, »a fratribus non immerito primam fuisse ordinatam.« Ceterum id a se factum memorat tertie uite scriptor a nobis editus, quem Gaufridum sancti uiri notarium esse existimamus.

XuII. In omnibus tamen antiquis libris non omnino constans est epistolarum ordo, tametsi in plerisque cum uulgato consentit usque ad epistolam trecentesimam decimam; qui numerus in omnibus item codicibus non habetur. Ex quo intelligitur, non unam, sed plures factas fuisse Bernardinarum epistolarum compilationes. In tribus codicibus uaticanis habentur ille epistole, et in primo quidem elegantissimo, signato n. 662, continentur epistole ducente nonaginta sex eodem fere ordine atque in editis; quarum postrema est ad Hibernienses, de transitu beati Malachie. In alio codice n. 664, idem etiam ordo in epistolis ducentis quinquaginta duabus; ex quibus ultima est ad Hugonem militem Templi. uerum in tertio,  qui n. 663 preditus est, exstant epistole ducente quadraginta, quarum ordo ab editis penitus diuersus est: ita ut prima sit illa, que in antehac editis trecentesima decima tertia, ad Haimericum cardinalem; extrema ducentesima septuagesima quinta, ad Eugenium papam de electione Autissiodorensi. In aliis codicibus idem fere ordo seruatur atque in editis, nisi quod in Gandauensi monasterii Sancti Petri hec epistolarum compilatio diuiditur in tres partes: quarum prima continet epistolas centum; altera, epistolas sexaginta quatuor supra centum; tertia epistolas septuaginta sex; quarum penultima est Bernardi ad Rorgonem de Abbatis-uilla; ultima Ioannis Case-Marii ad Bernardum. Et fortasse in nullo alio codice plures simul habentur Bernardi epistole, quam in isto Gandauensi; quo codice, uel certe simili, usus est Willermus Tornacensis monachus in suo Bernardino superius laudato, ubi epistolas ex prima, secunda, et tertia parte adducit. Ceterum in codice uallis-Clare ordinis Cisterciensis exstant epistole trecente septem; in Auree-uallensi, trecente sex, utrobique postrema ad Arnoldum abbatem, que certe Bernardi extrema est. Primam illam haud dubie collectionem ad se mitti petebat Ioannes Saresberiensis in epistola nonagesima sexta, ad Petrum Cellensem: cui in epistola sequenti »pro epistolis beati Bernardi« gratias agit.

XuIII. Iam uero ut de epistolarum accessione in hac editione facta  agamus, premittendum est, in prima Bernardinarum epistolarum editione Bruxellensi anni 1481, atque in Parisiensi anni 1494, exhiberi trecentas decem epistolas, quarum antepenultima est ad Arnoldum Carnutensem abbatem; penultima ad fratres Hibernienses, in obitu sancti Malachie episcopi, ultima ad Guidonem abbatem Arremarensem. In editione uero anni 1520 per duos Clare-uallenses monachos, ut diximus, adornata, exstant epistole omnino trecente quinquaginta et una, quarum extrema est ad Hugonem nouitium, postea Bone-uallis abbatem. At epistola ad Arnoldum trecentesima decima est; epistola uero ad Hibernienses trecentesima undecima. Huius discriminis ratio est, quod in priori illa editione desunt epistole due, nempe epistola octogesima quarta, que est secunda ad Simonem abbatem Sancti-Nicolai; et epistola centesima quadragesima septima, ad Petrum abbatem Cluniacensem. Iodocus Clictoueus in sua editione anni 1515 et in consequentibus habet epistolas tantum trecentas quinquaginta, omissa epistola ad Hugonem nouitium, que in editione Basileensi anni 1552 ab Antonio Marcellino restituta fuit, uti et in sequentibus usque ad Ioannem Picardum. Is epistolas iam uulgatis adiecit, sed absque ordine dispositas; quarum duas extra ordinem editis premisit ex codice Pitheano, ceteras longo post uulgatas interuallo protulit ex bibliotheca sua uictorina. Detractis itaque quibusdam epistolis perperam repetitis, Horstius uulgatum earum numerum redegit ad trecentas sexaginta sex, quibus duas ex Bernardo Brito spurias, et ex codicibus Anglicanis septemdecim genuinas addidit, una cum epistola Fastredi abbatis coronidis loco adiecta, que numerum trecentarum octoginta sex absoluebat. Denique in priori nostra editione epistole undecim addite sunt; et in hac nouissima epistolarum numerus ad quadragintas octoginta duas accreuit, tum ex uiginti octo Bernardi epistolis recens in Germania repertis, et Appendicis instar Horstio Colonie adiectis; tum ex quibusdam alibi inuentis, tum denique ex aliis, siue ad Bernardum, siue in Bernardi causa scriptis, que ad Bernardinas illustrandas necessarie uise fuerunt. Omnes porro istas epistolas redigimus in tres classes quarum prima que prior est epistolas trecentas et decem exhibet, antiquum ac uulgatum retinet ordinem; secunda, ad epistolam quadrigestesimam quinquagesimam quartam reliquas Bernardi genuinas epistolas; tertia dubias, spurias et alienas complectitur. Hec fere sunt que in primi tomi recognitione prestitimus; cetera diligens Lector facile obseruabit. Reliquis tomis singulis prefixa est sua prefatio, in qua quid in unoquoque prestitum sit, abunde docetur.

XIX. Postremo que Bernardi opera in uariis bibliothecis delitescere causatus est Horstius, ea non esse Bernardi iam olim obseruauimus. Quippe liber in Hexemeron, est Arnoldi abbatis Bone-uallis in agro Carnutensi; Commentarius in psalmos penitentiales, Innocentii III; Expositio in psalmum Afferte, Richardi uictorini; alia in psalmum quinquagesimum, Urbani; Commentarius in Pauli Epistolas, Bernardi Clauonensis Augustiniani, teste Posseuino. Commentarius in Apocalypsim a Caramuele falso tributus Bernardo est: qui commentarius cum quedam Bernardi opuscula in codice subsequeretur sub titulo »cuiusdam,« Caramuel legit »eiusdem« atque hunc Bernardo, uti et precedentia ascripsit. Sane nulla superesse Bernardi opuscula, saltem alicuius momenti, haud edita existimo, preter nonnullas epistolas, que hactenus desiderantur. Sunt autem sequentes, uidelicet: Epistola una ad Hugonem Pontiniaci abbatem, ut patet ex epistola trigesima tertia, ad eumdem, n. 1; epistole due ad Innocentium II, aduersus Petrum Bisuntinum, ex epistola centesima nonagesima octaua. Una item ad eumdem pro Petro Pisano, ex fine epistole ducentesime decime tertie. Plures item ad eumdem pro introductione Premonstratensium in uirdunense monasterium Sancti Pauli, ex epistola ducentesima quinquagesima tertia, n. 1. Una ad Ansellum subdiaconum Trecensem indicatur in epistola ducentesima tertia, ad Attonem. Una excusatoria ad Sugerium, in epistola ducentesima uigesima tertia, ad Ioslenum, n. 1. Due ad Ioannem de Buzaio, in epistola ducentesima trigesima tertia, ad eumdem. Una ad Eugenium III, in gratiam episcopi Clari-Montis, ex fine epistole ducentesime octogesime quarte, ad ipsum Eugenium. Item altera ad eumdem Eugenium pro Ecclesia Tornacensi, ex Herimanno monacho Tornacensi, n. 115  . Una encyclica contra duella, ad Remensem  et Senonensem archiepiscopos, ad episcopos Suessionensem et Autissiodorensem, et ad Theobaldum et Radulfum comites, ex epistola alias trecentesima quinquagesima octaua, nunc trecentesima septuagesima sexta. Ad hec Petrus uenerabilis in quadam epistola, que modo inter Bernardinas exstat ordine trecentesima octogesina octaua, refert fragmentum cuiusdam sancti doctoris epistole pro Anglico quodam abbate in hec uerba, n. 4, »Quasi subuersum sit iudicium,« etc. que quidem in nullis Bernardi litteris legere memini.

XX. Meminit etiam Ordericus uitalis unius Bernardi epistole ad Natalem abbatem Resbacensem pro Uticensibus monachis, qui S. Ebrulfi reliquias petebant, Guarino, eorum abbate imprimis id curante, et postulante a Natali abbate. »Gaufridus Claras-ualles se ire uelle intimauit: et si secum ire uellet annuit. Ambo itaque cum suis famulis Claras-ualles abierunt: benigne a fratribus illius cenobii suscepti sunt, qui Regulam sancti Benedicti omnino ad litteram obseruare satagunt. Domnum uero Bernardum, illius monasterii patrem, quesierunt: cum eo locuti sunt, et plurima sciscitantes, magnam in eodem sapientiam inuenerunt. De sanctis enim Scripturis luculenter tractauit, et uotis eorum et interrogationibus satisfecit. Causam quoque Uticensium ut audiuit, Guarinum abbatem benigne adiuuit, litterasque exhortatorias Resbacensi conuentui destinauit. Guarinus ergo abbas epistolam uenerabilis Bernardi protulit, quam Resbacensis conuentus libenter suscepit, et audita libentius complere decreuit.« Ita Ordericus in libro sexto.

XXI. Preterea Ademarus Ecolismensis monachus in Chronico, ubi de origine Carthusiensium agit »Hic ordo, inquit, teste Bernardo, inter omnes ecclesiasticos ordines primatum tenet, non ratione temporis, sed uigore sanctitatis. Unde ipse uocat eum speciosissimam columnam Ecclesie:« quod in editis non inuenitur.

XXII. Denique Ioannes Picardus, ex Ioanne Mauburno in tractatu de Habitu canonicorum regularium, laudat quamdam epistolam ad Fulconem, ex qua hec uerba Mauburnus delibat: »Non comperies nigras aut griseas a collo dependentes; sed alias a mulierculis mutuantur a collo dependentes, rubricatas murium pelles:« quasi hec uerba ex quadam epistola nondum edita referantur. uerum ad sensum exstant in epistola secunda ad Fulconem, n. 11. Item que idem Picardus ex eodem Mauburno tanquam haud uulgata refert de dotibus cardinalis, hec habentur in libro quarto de Consideratione, n. 12. Hec sunt que de hac epistolarum editione premittere uisum est opere pretium.



§ II.---De Bernardi sanctitate, doctrina, et auctoritate in Ecclesia.

XXIII. Antequam ulterius procedamus, iuuat expendere duos, qui Bernardo tribui solent, titulos, nempe quod sit inter doctores mellifluus, atque ultimus inter Patres, sed primis certe non impar. Doctoris nomen Ecclesia his tribuit, quorum doctrina publico ipsius suffragio approbata est, maxime ubi sanctitati, concentus accedit. Patres uocat eos, quos sanctitas, doctrina, et antiquitas commendat; doctrina, inquam. Scripture et traditioni potius, quam rationibus philosophicis inherens. Itaque doctores appellari possunt statim a morte uiri sancti doctrina illustres: Patres uero nonnisi quos recepta iamdudum auctoritas uenerabiles fecit, et modus tractandi res, a philosophica ratione alienus. Utrumque elogium merito sortitus est Bernardus. Et primum quidem in ipsa eius canonizatione eidem tribuit Alexander III in missa, quam de eo tunc celebrauit, dicto Euangelio, quod solis doctoribus sanctis assignatur ex Matthei capite quinto, uos estis sal terre . Diserte uero Innocentius III idem elogium confirmauit in Collecta a se composita, In qua »beatus Bernardus abbas et doctor egregius« appellatur. Melliflui adiectiuum, quod recentius est, sancto doctori asseruit Theophilus Raynaudus libello singulari, qui Apis Gallicana inscribitur. Primi inter editores hoc epitheton in fronte apposuerunt, Lugdunensis quidem anno 1508, tum Iodocus-Clictoueus anno 1515, atque etiam duo illi monachi Clare-uallenses iam superius laudati; idemque ab aliis subinde postea neglectum restituit Horstius. uerum inter elogia illud referre prestat: cum nudum sancti Bernardi nomen satis ipsius operum titulum commendet, quod auctoris implet elogium. Sane si quod aliud epitheton Bernardo conuenit, maxime , ab aliis editoribus eidem tributum: propterea quod doctrina non tam humanis uiribus acquisita, quam celitus infusa preditus fuisse uideatur.

XXIu. Quanquam ei non defuit labor et industria in legendis uersandisque auctoribus, non modo sacris, sed etiam profanis, ut ex horum uerbis subinde adductis manifestum est. uerum haud dubie in seculo hec didicerat iuuenis, que etiam seni in memoriam aliquando recurrebant. At rebus theologicis accurate operam dederat monachus: quarum rerum cognitio quam profunda et sublimis in eo esset, docent imprimis sermones duo in Cantica, nempe octogesimus et octogesimus primus, ubi de imagine Dei, que in uerbo et in anima est, et de simplicitate Dei tam alte et apte disserit, ut nemo melius ante uel post eum. Idem etiam dicendum de Christi pro nobis patientis satisfactione, que miro sane modo in epistola centesima nonagesima ad Innocentium explicatur. Ad hec quid in canonum scientia eximiis eius de Consideratione libris comparari potest? Hinc confirmatur istud Leonis Magni effatum; »uerus recti amor in  semetipso habet et apostolicas auctoritates, et canonicas sanctiones.« Denique doctor sanctus quantum in Scripture sacre lectione uersatus fuerit, ubique clamant eius scripta, »que nichil aliud quam centones diuinorum uoluminum,« ut Sixti Senensis uerbis utar, dici possunt; quippe undecunque ueteris ac Noui Testamenti sententiis ita distincta, ceu gemmeis emblematibus, hisque adeo commode et apte insertis, ut ibi nata esse credantur:« Qui quidem scribendi modus sicut in quouis argumento promiscue usurpari non decet; ita in rebus sacris non debet improbari. Huc enim adduci potest quod Petrus apostolus ait: Si quis loquitur, quasi sermones Dei . Quod uero Bernardus quosdam Scripture locos in sensum improprium ac minime litteralem quandoque detorquet, adeo ut ludere potius in uerbis, quam uerba ipsa exponere uideatur; id sane ea ratione excusare licet, quod in Scriptura multiplicem sensum, qui ad mores informandos conducat, accommode erui posse crediderit uir sanctus, presertim ubi non de fide agitur, sed de pio quodam argumento exornando, ad excitandam scilicet auditorum attentionem ac delectationem.

XXu. Iam uero sanctissimum uirum non tantum in Scripture sacre, sed etiam in sanctorum Patrum lectione apprime, quantum ferebant uarie ipsius occupationes, uersatum fuisse, nemo inficiabitur, qui eius scripta diligenter lectitarit. Nam et Patres aliquando, eorumque sententie in his laudantur, et doctrina eorum per omnia eius opera respersa est. Unde cum »quercus et fagos« se magistros habuisse dicit  , id eo modo interpretandum est, quem cardinalibus ipse suggerit in libro quarto de Consideratione, n. 12, nempe »in omni re orationi plus fidendum, quam proprie industrie uel labori,« quod Bernardo re quidem uera Gaufridus aptauit  . Ceterum quantum ex lectione Patrum, presertim sancti Augustini, profecerit, probat imprimis liber de Gratia et Libero Arbitrio, quod Augustiniane doctrine eruditum quoddam summarium est. Ambrosium Augustino adiungit in epistola seu opusculo undecimo, ad Hugonem uictorium; additque, ab his duabus Ecclesie columnis non facile se auelli. Athanasium item laudat in opusculo decimo, contra Petrum Abelardum; aliquando etiam Gregarium Magnum. Denique in clausula homiliarum de Laudibus uirginis, multa a Patribus accepisse se fatetur. Mirum uero est, hominem sanctum, tot morbis et infirmitatibus obnoxium, tot curis distractum, negotiisque non modo domesticis , sed maxime publicis interpellatum, parem fuisse, aut tot libris legendis, aut tam disertis eruditisque scriptis elaborandis: adeo ut preter naturale ingenium, quod in eo excellentissimum et sublimissimum erat, diuinam quamdam ipsi loquenti, agenti, docenti, ac scribenti sapientiam adfuisse nemo dubitare possit. Unde »confessus est aliquando,« ait Gaufridus, »sibi meditanti uel oranti sacram omnem, uelut sub se positam et expositam, apparuisse Scripturam  .« Etsi uero fateri solitus erat, se melius Scripturarum sensum assequi »in prime originis sue fonte, quam in decurrentibus expositionum riuis; sanctos tamen et orthodoxos earum expositores humiliter legens, nequaquam eorum sensibus suos sensus equabat, sed subiiciebat formandos: et uestigiis eorum fideliter inherens, sepe de fonte, unde illi hauserant, et ipse bibebat  .« Hec sancti doctoris erga sanctos Patres reuerentia passim elucet in eius scriptis, ut in epistola nonagesima octaua, n. 1, sermone quinto in Cantica, n. 6, et alibi. Ad eos porro legendos otium ipsi concessit diutina illa infirmitas que primis prefecture sue annis ipsum a cetu fratrum abesse, et quasi priuatum seorsim in monasterio degere cegit, primo quidem »ex precepto« Guillelmi »episcopi« Catalaunensis,« et abbatum »sui ordinis, testante altero Guillelmo abbate; deinde uero ex ui ingrauescentis infirmitatis  . uidit illum Guillelmus abbas »feriatum ab omni sollicitudine domus, tam interiori quam exteriori, uacantem Deo et sibi, et quasi in deliciis paradisi exsultantem.« Tunc uir sanctus disseruit illi de Cantico canticorum, uti fusius ille prosequitur. Accessit Bernardo conualescenti ad impetrandam in sacra studia feriationem procuratio Girardi germani sui, qui eius uices in monasterio ita supplebat, ut Bernardus sermone uigesimo sexto in Cantica ei ascribat spiritualium studiorum suorum profectum. Hec uero studia erant, orare, legere, scribere, meditari, et similia, ex sermone quinquagesimo primo in Cantica, n. 3. Sic beatus Pater uixit per annos quindecim, id est a condito monasterio Clare-uallensi, ad schisma Petri Leonis: quo tempore magnis arduisque rebus adhibitus, talis demum euasit, qualem postea tota Europa, ne dicam orbis uniuersus, admirata est.

XXuI. Non immerito itaque magnus ille Nicolaus Faber, Ludouici Iusti preceptor, teste Francisco Balbo in eius uita, cum Patres omnes summopere uenerari solitus erat, tum maxime diuum Augustinum, cuius lectioni assidue inherebat, et ex recentioribus diuum Bernardum, quem ultimum Patrum nominabat. Et certe hoc elogium nullus ueterum melius meruerit secundum Augustinum, quam Bernardus, nullus ita post eum: cum nulli aut sanctitas miraculis et factis illustrior, aut doctrina purior, traditionisue tenacior, aut dicendi scribendiue modus diuinior, aut denique maior fuerit auctoritas. »Cuius enim,« ut Guillelmi uerbis utar, »uoluntati sic detulit, cuius consilio sic se humiliauit omnis tam secularis, quam ecclesiastice  dignitatis altitudo? Reges superbi, principes et tyranni, milites et raptores sic eum timebant, ut uideatur in eis impletum, quod in Euangelio legitur Dominus dixisse discipulis suis: Ecce, inquit, dedi uobis potestatem calcandi super serpentes , etc. Porro inter spirituales . . . longe ei alia auctoritas erat. Sicut enim dicitur per prophetam de sanctis animalibus, quia cum fieret uox supra firmamentum, quod imminebat capiti eorum, stabant, et submittebant alas suas : »sic hodie,« inquit, »ubique terrarum spirituales quique, loquente eo seu tractante, stant cedendo precedenti, et sensibus eius uel intelligentiis submittunt sensus uel intelligentias suas. Testantur hoc scripta eius  ,« etc. Merito proinde Cesarius Heisterbacensis monachus ait tantam fuisse eius auctoritatem, »ut per unius os Bernardi purpurati patres, reges, principesque terrarum, quasi per commune mundi oraculum, loquerentur  .« Hec sancti doctoris existimatio ad nostram usque etatem propagata est, ut fidem faciunt illustrium uirorum de eo testimonia, in quibus Bartholomeus a Martyribus, piissimus ille Bracarensis antistes, Bernardi cultor et admirator, non inferiorem locum obtinere debet.

XXuII. Hanc porro auctoritatem cum multa ei uiuenti conciliabaut, tum maxime eximia eius in honoribus ipsis humilitas, quo nichil, ipsius Bernardi iudicio, sublimius  . Audi Ernaldum: »Plurima autem in eum probabilia et laude digna concurrunt. Alii namque doctrinam, alii mirantur miracula. Ego quidem, ait ille, »his omnibus honorem defero: sed pre omnibus, quantum in me est, hoc sublimius duco, hoc propensius predico, quod cum esset uas electionis, et nomen Christi coram gentibus et regibus ferret intrepidus; cum obedirent ei principes mundi, et ad nutum eius in omni natione starent episcopi; cum ipsa Romana Ecclesia singulari priuilegio eius ueneraretur consilia, et quasi generali legatione concessa, subiecisset ei gentes et regna; cum etiam, quod glorio ius iudicatur, facta eius et uerba confirmarentur miraculis: nunquam excessit, nunquam supra se in mirabilibus ambulauit: sed de se semper humiliter sentiens, uenerabilium operum non se auctorem credidit, sed ministrum; et cum esset omnium iudicio summus, suo sibi iudicio constitit infimus  .« Quippe »uincebat sublimitatem nominis humilitas cordis: nec tantum poterat uniuersus eum mundus erigere quantum se ipse deiicere solus  .« Neque uero tanta sui demissio et abiectio profectum eius apud alios minuebat, imo amplius augebat. »Nimirum quo humilior, eo semper utilior fuit populo Dei in omni doctrina salutari  .«

XXuIII. Patris sanctitati ex equo respondebat sanctimonia filiorum, que in Patris etiam gloriam redundabat. Testis ipsa Romana curia, que Innocentium ad Claram-uallem comitata est. »Flebant episcopi, flebat ipse summus pontifex; et omnes mirabantur congregationis illius grauitatem, quod in tam solemni gaudio oculi omnium humi defixi, nusquam uagabunda curiositate circumferrentur; sed complosis palpebris, ipsi neminem uiderent, et ab omnibus uiderentur. Nihil in ecclesia illa uidit Romanus quod cuperet. Nulla ibi supellex eorum sollicitauit aspectum; nichil in oratorio, nisi nudos uiderunt parietes. Solis moribus poterat inhiare ambitio, nec damnosa poterat esse fratribus huiusmodi preda, cum minui non posset asportata religio  .« His columnis ac presidiis fulta erat Bernardi auctoritas, adeo ut »austeritatem suauitas morum tolleret, auctoritatem sanctitas conseruaret: quasi de celo afferens inter homines miraculum quoddam conquisite apud Deum plusquam humane puritatis  . Porro sanctitatem illam ac puritatem attestabantur miracula, que adeo clara et illustria fuerunt, ut etiam eius aduersarii ea faterentur; tam crebra et frequentia, ut Bernardus ipse obstupesceret, apud Gaufridum  .

XXIX. Non mirum proinde, si tantum potuit eius auctoritas, primum quidem »circa resuscitandum,« ut Guillelmus loquitur, in monasterico ordine antique religionis feruorem  ,« deinde, ex Gaufrido, »in Catholicorum moribus corrigendis, in schismaticorum furoribus comprimendis, in hereticorum erroribus confutandis  .« Quod tum ex eius uita, tum ex eiusdem scriptis, maxime ex epistolis manifestum est.



§ III.---De Bernardi profectu in emendandis moribus clericorum, monachorum, et laicorum.

XXX. Corruptos sui seculi mores passim luget ac deplorat uir sanctus, maxime in Ecclesie ministris, quorum plerosque ad meliorem frugem adduxit: adeo ut tota Ecclesie ac cleri, imprimis Gallicani, facies suis monitis ac sermonibus penitus immutata fuerit, et in antiquum decus restituta. Quippe Eugenium, uirum sanctissimum, Romane sedi suppeditauit, atque in eo Romanos pontifices omnes ad rectam et legitimam sue dignitatis administrationem erudiuit et accendit, libris editis de Consideratione, plane diuinis. In episcopis Henricum Senonensem, Stephanum Parisiensem, aliosque permultos ab aulico uiuendi genere ad mores episcopali ordine dignos reuocauit: multos etiam e suis, in aliorum exemplum, episcopos protulit  . Clericis omnibus salutaria monita dedit in sermone de Conuersione, ad clericos. Que omnia si quis accurate uidere cupit, legat librum sextum de uita sancti Bernardi gallice edita, cuius uite tres  libri posteriores ex eius scriptis magna cum pietate et cum insigni delectu contexti sunt, De moribus et officio episcoporum legenda imprimis epistola quadragesima secunda ad Henricum Senonensem, que in Tractatuum classem modo tomo secundo relata est. Merito itaque in libro de episcopis uirdunensibus dicitur is esse Bernardus, »cuius consiliis regna et Ecclesie Gallicane hodie,« inquit auctor, »innituntur  .«

XXXI. Erat in eo mirifica dicendi gratia, »ut non posset ne ipsius quidem stilus, licet eximius, totam illam dulcedinem, totum retinere feruorem.« Quippe »placabilem, et persuasibilem et eruditam linguam dederat ei Deus, ut sciret quem et quando deberet proferre sermonem; quibus uidelicet consolatio uel obsecratio, quibus exhortatio congrueret uel increpatio: ut nosse poterunt aliquatenus qui eius legerint scripta, etsi longe minus ab eis, qui uerba eius sepius audierunt  . »Quod si eius scripta legendo ita accendimur, quanto magis illi qui loquentem audiebant? Non itaque mirum, quod Deus tot et tanta, in sui temporis hominum salutem per eum operatus est.

XXXII. Quis uero explicet, que et quanta ab eodem patrata sint ad monastici instituti primigenium feruorem denuo suscitandum? Testantur hoc eximie eius hac de re epistole ac scriptiones, liber de Precepto et Dispensatione, apologia ad Guillelmum abbatem, uariique sermones: in quibus monachos ad retinendum reuocandumque ueterum Patrum primarium institutum animauit, id est, ad penitentie labores, austeritates, modestiam et humilitatem, paupertatem, mundi contemptum, amorem solitudinis ac silentii, et ad continuum profectum: in quibus totius rei monastice cardinem uersari intelligebat. Hinc non immerito Petrus uenerabilis in epistola, que est inter Bernardinas ducentesima uigesima nona, uocat eum, n. 30, »lacteam fortemque columnam, cui innititur monastici ordinis edificium:« ac »rutilum sidus,« quod »exemplo, uerboque non solum monachis, sed et toti Latine Ecclesie suo tempore insigniter lucem donauit.«

XXXIII. Laurentius de Leodio in libro de Episcopis uirdunensibus, duos ordines, Cisterciensem et Premonstratensem, comparat cum duobus cherubin propitiatorium obumbrantibus: »quorum unus Cisterciensis, duce Bernardo sanctissimi nominis abbate, monasticum ordinem, iam pene lapsum, ad primam apostolice uite normam reparauit.« Et »Cisterciensis quidem, per istud temporis,« inquit, »triennium, iam in ducentas circiter abbatias magni nominis, meriti, et numeri accreuit; et usque in barbaros Sarmatas et extremos Scythas iam diffundi cepit  .« Tantum potuit Bernardi fama et opinio sanctitatis, eiusque discipulorum! Inde factum est, ut ordinis Cisterciensis, qui Bernardum alumnum habuit, quasi fundator habitus sit ipse Bernardus, ab eiusque monasterio Clare-uallensi dictus ordo Clare-uallensis suo tempore; imo postea et sancti Bernardi, etsi id uetuit Innocentius uIII in litteris unionis monasterii Clare-uallensis cum Cisterciensi. Hinc in litteris Alberonis episcopi uirdunensis apud Laurentium de Leodio mox laudatum, abbates Trium-Fontium et de Caladia dicuntur »de ordine Clare-uallensi  ;« et a Petro Cellensi »Cisterciensis siue Clare-uallis ordo« uocatur in libro primo, epistola uigesima quarta. Sic in epistola Samsonis Remensis antistitis, que est ordine quadringentesima trigesima quinta inter Bernardinas, ordinis Clare-uallensis mentio non semel habetur. Quanquam dici potest, ordinis Clare-uallensis nomine lineam tantum Clare-uallensem, non totum ordinem, sepius designari.

XXXIu. Qualis ac quanta fuerit siue Cisterciensium, siue Clare-uallensium sub Bernardo districtio et rigiditas, non est necesse hoc loco exponere, quando id satis superque patet tum ex Bernardi litteris ac scriptis, tum ex ipsius uita, maxime ex libro primo, cap. 5, ubi primi Clare-uallis incole Deo seruisse memorantur »in paupertate spiritus, in fame et siti, in frigore et nuditate, in uigiliis multis. Pulmentaria sepius ex foliis fagi conficiebant. Panis ex hordeo, et uicia, et milio erat.« Ita Guillelmus testis oculatus. Bernardo in epistola prima, ad Robertum, »olus, faba, pultes, panisque cibarius cum aqua,« Cisterciensium delicie perhibentur. Nec alie apud Fastredum in epistola sua inter Bernardinas. »Tanta in cibo parcimonia,« inquit Stephanus Tornacensis in epistola septuagesima secunda, »ut duobus tantum pulmentis utantur, que aut ager ex leguminibus, aut ex oleribus hortus affert. Ipsi pisce tanto rarius utuntur, quanto frequentius apud eos audiri solet, quam uideri.« Plura uidesis apud eumdem auctorem, et apud Petrum Cellensem. Perseuerauit hic ordinis uigor non modo ad finem seculi duodecimi, quod patet ex Petri Blesensis epistola octogesima secunda, sed etiam ultra medium seculum decimum tertium testante Iacobo a uitriaco in Historie orientalis et occidentalis capite decimo tertio: »Carnes,« inquit, »nisi in graui infirmitate non manducant. Piscibus, ouis, lacte, et caseo non uescuntur communiter.«

Eamdem uite seueritatem nos Galli etiam nunc reflorescere conspicimus in piissimis monachis beate Marie de Trapa, aliisque nonnullis eorum imitatoribus: qui uite sue puritate, austeritate, solitudinis amore, silentio, labore, aliisque religiosis uirtutibus, id factu possibile astruunt, quod de Bernardo, eiusque discipulis legebamus, nec fere credebamus.

XXXu. Subiungit idem Iacobus a uitriaco in capite sequenti, feminarum sexum fragiliorem »a principio ordinis ad tante districtionis seueritatem« aspirare ausum non fuisse; sed id demum in morem postea  uenisse. uerumtamen uiuente ipso Bernardo non fuit omnino expers istius instituti femineus sexus. Id probat Hermannus Laudunensis monachus in libro tertio de Miraculis sancte Marie, cap. 17, ubi agit de Monsteriolo, Cisterciensium uirginum ad Laudunum parthenone, a Bartholomeo episcopo constructo: in quo sanctimoniales sub Guiburge abbatissa, »depositis omnibus lineis indumentis atque pelliciis, solis tunicis laneis utebantur; et non solum nendo uel texendo, sed etiam in agris fodiendo, et cum securi et ligone siluam succisam exstirpando, spinas et uepres euellendo, manibus propriis assidue laborantes, cum silentio uictum sibi querebant, uitamque Clare-uallensium monachorum per omnia imitabantur.«

XXXuI. Longius progrederetur oratio, si quotquot Bernardus ad monasticam uitam pertraxit, illustriores utriusque sexus homines, quos scilicet nouimus, in medium adduceremus: quales fuere Henricus, Ludouici uI Francorum regis filius, Ermengardis Britannie ducissa, Adelais Lotharingie, et alii, alieque innumere. uerum illud paulo minus predicandum et mirandum, quod hominibus in seculo remanentibus piissimam et rectissimam uiuendi rationem persuasit. »Adhesit ei pre omnibus quidem ex principibus comes Theobaldus, et se, et sua in subsidia Clare-uallis exposuit, et in manibus abbatis posuit animam suam, deposita altitudine principali, se inter seruos Dei conseruum exhibens, non dominum, ut obediret ad omnia, quecunque domus illius infimi postulassent  .« Quid tantus princeps, monente et hortante Bernardo, prestiterit, tum in construendis, dotandis iuuandisque monasteriis, tum in egenis subleuandis, tum denique in exercendo optimi principis officio, testis est Ernaldus abbas, ex quo premissa retulimus: testes etiam Bernardi epistole de eodem. Theobaldi pium studium emulabatur nobilis et illustris femina Beatrix, ut discimus ex epistola centesima decima octaua. Denique, quantum Bernardi auctoritas in corrigendis hominum moribus ualuerit, exemplo est conuersio Guillelmi Aquitanie ducis, quem ex pertinacissimo schismatico obsequentissimum et piissimum principem effecit  . Ut paucis cum Gaufrido absoluam: »Que scelera non arguit? que odia non exstinxit? que scandala non compescuit? que schismata non resarciuit? quas hereses non confutauit  ?« uerum hec duo postrema, nempe que ad schismata et hereses pertinent, peculiarem exigunt tractationem.



§ Iu.---De schismate Anacleti per sanctum Bernardum compresso.

XXXuII. Etsi Baronius, aliique scriptores ecclesiastici, de schismate, post Honorii II obitum, anno 1130, Innocentium inter et Anacletum conflato, multa scripsere; nonnulla tamen ampliori explicatione egent, que ex ueterum monumentorum lectione supplere conabimur, ad illustrandas Bernardi hoc de argumento epistolas; atque, ut ordine procedat oratio, primo quidem inquirendum, quales Gregorius de Sancto Angelo cardinalis, et Petrus Leonis  ante schisma fuerint. Deinde propius consideranda Innocentii electio, eiusque accidentia et conditiones, atque Anacleti oppositio. Postremo quid exinde consecutum sit, inuestigandum.

XXXuIII. Petrus Leonis, ex gente Leonina Romanus, ex monacho Cluniacensi creatus est primum  a Paschali II, diaconus cardinalis tit. sanctorum Cosme et Damiani: dein a Callisto II, presbyter cardinalis Sancte marie trans Tiberim, tit. Callisti, anno 1120. »Fuit hic Petrus,« uti ex Chronico Mauriniacensi discimus, »Petri filius, filii Leonis. Leo uero a Iudaismo pascha,« id est transitum, »faciens ad Christum, a Leone baptizari, et eius nomine meruit insigniri.« Leonem IX interpretare. »Hic uir,« scilicet Leo ex Iudeis, »quia scientissimus erat, in curia Romana magnificus effectus, genuit filium nomine Petrum, magne fame, magneque potentie post futurum. Ea tempestate inter regem Teutonicorum, qui ex successione Caroli Magni Romanorum patricius erat, et Ecclesiam Romanam illa turbulentissima de inuestituris orta est seditio. In qua uir ille in tantum armis strenuus, consilio prouidus, et Ecclesie Romane fidelis exstitit, ut ei cum ceteris munitionibus, que Rome sunt, illam quoque, que illius urbis uidetur obtinere similitudinem, turrim dico Crescentii, que a parte Galliarum in parte Tiberini pontis sita est, papa committeret, et eum pre ceteris familiarem haberet. Hac occasione mirabiliter excrescens, quotidie sui melior efficiebatur, et diuitiis, possessionibus, honoribus augmentabatur.« Hec premittenda fuerunt, quoniam ex Petri genere, Iudaismo, potentia, turre Crescentii  qua Anacletus se tutabatur, pendet rei geste notitia. Pergit chronographus Mauriniacensis: »Inter ceteram sobolem, cuius plurima multitudine sexus utriusque a quibusdam Antichristus gloriabatur, genuit hunc Petrum, de quo sermo nunc est: qui litteris traditus, a quibusdam Antichristi prembulus appellabatur.« Hoc conuicium ex consequentibus seu ex euentu ei impositum existimem. »Iste studii gratia Gallias atque Parisius adiit: et cum repatriaret, apud Cluniacum, ditissimum atque sanctissimum cenobium, monachilem habitum induit. Aliquantisper inibi regularibus institutionibus inbutus, a papa Paschali II patris admonitione retrahitur ad curiam; et cardinalis effectus tempore Callisti pape, cum eodem Gregorio, qui postea Innocentius II, missus ad Gallias, Carnoti, Beluacique concilia celebrauit.« Nulla hic mentio de titulo diaconi cardinalis, quem titulum Petro Leonis a Paschale concessum fuisse Onuphrius tradit: qua in re potior est auctoritas chronographi Mauriniacensis, eius temporis equalis.

 XXXIX. Gregorius diaconus cardinalis tit. Sancti Angeli ab Urbano II creatus dicitur; ac deinde legatus a Callisto II in Galliam missus cum Petro Leonis, anno 1124, Sagium Neustrie ciuitatem cum eo accessit, teste Orderico  . De hac legatione ita scribit uincentius in libro secundo de uita Stephani Grandimontensis cap. 49: »Excellentissimi quoque cardinales, Gregorius et Petrus Leonis, inter quos postmodum de papatu schisma fuit, cum in Galliam missi, in partibus Lemouicis legatione sua fungerentur, ad hunc uirum Dei« Stephanum »pariter conuenerunt.« Et quidem constitutioni Sugerii abbatis anno 1125 subscripserunt ambo ut legati, apud Chesnium: »Ego Petrus sedis apostolice presbyter cardinalis et legatus laudo et confirmo. Ego Gregorius Sancti Angeli diaconus cardinalis et apostolice sedis legatus  , etc.« Eodem tempore Bernardus quasdam epistolas scripsit Petro diacono cardinali legato, nimirum epistolam decimam septimam et sequentes: quem ipsum esse Petrum Leonis aliquando cum Manrico opinatus osum. At cum Petrum illum cui Bernardus scribit, diaconum, non presbyterum cardinalem fuisse constet; epistole ille Petro Leonis conuenire non possunt, qui tunc sine dubio presbyter cardinalis erat, ut probat non solum Onuphrius cum aliis, sed etiam premissa ipsius Petri subscriptio, atque Sugerii testimonium, quod mox adducemus. Itaque Petrus ille diaconus cardinalis ac legatus, cui Bernardi superiores epistole inscripte sunt, fortassis is ipse fuerit, qui aduersus Pontium abbatem Cluniacensem exauctoratum, eiusque fautores Pontianos; in Galliam accessit ex mandato Honorii pape; cuius rei auctorem habemus Petrum uenerabilem in libro secundo de Miraculis, cap. 13: »Decesserat iam e uita supra scriptus uenerandus papa Calixtus, nec se inferiorem papam Honorium acceperat successorem. Hic tante Ecclesie« Cluniacensis »tantos tumultus audiens, misso de latere suo legato, domino scilicet Petro cardinali, Pontium et Pontianos, qui tunc sic uocabantur, omnes adiuncto sibi Lugdunensi primate Hubaldo, terribili anathemate condemnauit.« Cuius uero tituli is cardinalis fuerit, non facile est definire: nam plures tunc temporis erant, preter Petrum Leonis, eo nomine cardinales; nimirum Petrus episcopus Portuensis, Petrus Pisanus tit. Sancte Susanne, Petrus Burgundus tit. Sancti Marcelli, Petrus tit. Sancti Aequitii, qui prima Honorii creatione promotus est anno 1125, Petrus presbyter cardinalis tit. Sancte Anastasie anno sequente, ac demum biennio post Petrus diaconus tit. Sancti Adriani. Sed ante horum duorum creationem Bernardi epistole scripte uidentur.

XL. Interea moritur Honorius pontifex medio februario anni 1130. Precedentem assignat chronographus Mauriniacensis de more Gallicano, quo noui anni initium a Paschate deducebatur. Tum »cardinales,« ait idem chronographus, »qui cum cancellario« Haimerico »inibi aderant, et Honorio infirmanti assederant, Gregorium quemdam,« eum scilicet quem modo laudabamus, »scientia ac religione preclarum, sibi preficiunt, et nimis festinanter, ut a quibusdam dicitur, pontificalibus induunt insignibus. Id illius gratia dispensationis factum dicunt, ut Petrum quemdam, qui seculariter ad papatum uidebatur aspirare, spe sua frustrarentur. Fuit hic Petrus Petri filius, filii Leonis,« et cetera, que superius de eo retulimus. Factum clarius exprimit Sugerius in libro de uita Ludouici Grossi, ubi ait, »Romane Ecclesie maiores et sapientiores,« exstincto Honorio, »ad remouendum Ecclesie tumultum« consensisse, »apud Sanctum Marcum, et non alibi, et nonnisi communiter Romano more celebrem fieri electionem.« At »qui assiduitate et familiaritate propinquiores apostolici fuerant, timore tumultuantium Romanorum illuc conuenire non audentes, antequam publicaretur domini pape decessus, personam uenerabilem, cardinalem de Sancto Angelo diaconum Gregorium, summum elegisse pontificem: qui autem Petri Leonis parti fauebant, apud Sanctum Marcum pro pacto alios inuitantes conuenisse; dominique pape morte comperta, ipsum eumdem Petrum Leonis, cardinalem presbyterum, multorum, et episcoporum, et cardinalium, et clericorum, et Romanorum nobilium consensu uotiue elegisse:« sicque schisma perniciosum conflatum fuisse. Prior itaque erat Innocentii electio: sed prepropera, nec ab uniuerso eligentium cetu facta. »Cum autem Petri Leonis pars tum parentum suffragio,« addit Sugerius, »tum Romane nobilitatis presidio preualeret;« Innocentius Urbem deserit, et ad partes Galliarum nauigio descendit, »nuntiisque ad regem Ludouicum destinatis,« eius opem efflagitat. Quamobrem Ludouicus Stampas indicit »concilium archiepiscoporum, episcoporum, abbatum et religiosorum uirorum; et eorum consilio magis de persona, quam de electione inuestigans,« Innocentio dat manus, auctore Bernardo, in cuius suffragium totius concilii uota conuenerant teste Ernaldo in libro secundo de eius uita, cap. 1. Sub hec Sugerius, uti ipse persequitur, mandato regis obuiam Innocentio missus Cluniacum usque; cuius loci abbas Petrus uenerabilis et monachi Anacleto, monacho quondam suo, Innocentium pretulerant, ut postea notabimus ad epistolam centesimam uigesimam sextam. Rex ipse usque ad Floriacense sancti Benedicti monasterium cum regina et filiis suis pape occurrit, et regium uerticem, »tanquam ad sepulcrum Petri inclinans, pedibus eius procumbit.« Eius exemplo rex Anglie Henricus, itidem Innocentio »Carnotum occurrens, deuotissime pedibus eius prostratus,« suam suorumque obedientiam ei promittit. Innocentius uero »uisitando Gallicanam Ecclesiam, ad partes se transfert Lotharingorum. Cui cum imperator Lotharius ciuitate Leodii cum magno archiepiscoporum, et episcoporum, et Teutonici regni optimatum collegio celeberrime occurrisset; in platea ante episcopalem ecclesiam humillime se ipsum stratorem offerens, pedes per medium sancte processionis ad eum festinat,  alia manu uirgam ad defendendum, alia frenum albi equi accipiens, tanquam dominum deducebat. Descendente uero tota statione, eum suppodiando deportans, celsitudinem paternitatis eius notis et ignotis clarificauit.« Hec anno 1130 gesta: ubi Sugerius silet de Bernardo, quem assiduum Innocentii comitem itineris per Galliam fuisse ex Ernaldo discimus.

XLI. Antequam cetera persequamur, non ab re fuerit obseruare, quid tunc temporis Leodii actum sit. Id explicant Annales Magdeburgenses seu Saxonici mss. ad annum 1131: »Dominica ante mediam Quadragesimam, undecimo Kalendas aprilis, celeberrimus conuentus triginta et sex episcoporum et principum fit Leodii, domno apostolico Innocentio et rege Lothario ac regina presentibus; ubi multa tam de ecclesiasticis quam de regni utilitatibus prouide ordinata sunt. Ibidem Halberstadensis episcopus Otto, ab Honorio papa iam triennio episcopatu priuatus, interuentu regis et principum, officii sui restitutionem promeruit.« Ernaldus tradit, eo in conuentu actum de inuestituris, quas tandem Lotharius, agente Bernardo, Ecclesie remiserit. Hoc concilium precesserat synodus Wirceburgensis; uti habent iidem Annales, ab auctore equali scripti. »Concilium sexdecim episcoporum mense octobri a rege Wirceburgi congregatur, cui adfuit archiepiscopus Rauenne, apostolice sedis legatus: ubi Gregorius, qui et Innocentius, qui Petro Leoni in electione preualuit, a Lothario rege et omnibus ibi congregatis eligitur, et confirmatur.«

XLII. Post conuentum Leodiensem Innocentius, teste Sugerio, remeat in Franciam Pasche festum apud Sanctum Dionysium transigit et »transactis tribus post Pascha diebus,« Parisios accedit. »Exinde Galliarum ecclesias uisitando, et de earum copia inopie sue defectum supplendo, cum per terram aliquantisper deambulasset, Compendii demorari elegit.« Subinde concilio Remis habito, ut tradit Sugerius, et quidem decimo quarto Kalendas nouembris, testante Dodechino, ibidem Ludouicus Iunior regia insignia ab Innocentio accepit octauo Kalendas easdem, prout notauit Robertus Sigeberti continuator. Annales Saxonici manuscripti ad annum 1131: »Innocentius papa, iterum collectis ecclesiasticis uiris,« id est post synodum Leodiensem, »et fidelium turbis, apud Remensem urbem in festo sancti Luce grandi synodo per aliquot dies presidebat.« Addit Sugerius, papam »soluto concilio,« Autissiodori moras egisse; ac demum cum Lothario repetiisse Italiam. Autissiodori moram chronographus concilio Remensi postponit.

XLIII. Ernaldus in libro secundo de uita Bernardi, capite primo, concilium Remense ante Leodiense collocat, atque Innocentium Leodio Claram-uallem, ac deinde, post breuem in Gallia moram cum Lothario Romam contendisse scribit. At synodum Remensem Leodiensi posteriorem esse constat, tum ex Sugerii narratione, tum ex Annalibus Saxonicis, sed maxime ex Chronico Mauriniacensi, in quo Innocentii iter accurate describitur. Tradit quippe chronographus, post agnitum Carnoti ab Henrico Anglorum rege Innocentium, »statutum fuisse in curia ad patricium Romanorum et Teutonicorum regem iter dirigere, et de Carnoto statione prima apud Mauriniacum hospitari,« quod Benedictinorum monasterium est in suburbio Stampensi. In illo uero comitatu, preter episcopos et cardinales, adfuisse »Bernardum abbatem Clararum-uallium, qui tunc temporis in Gallia diuini uerbi famosissimus predicator erat;« et Petrum Abelardum monachum et abbatem, qui »uir religiosus, et excellentissimarum,« id est theologicarum, »rector scholarum« dicitur. Mauriniacensis ecclesie dedicatione facta, »luce tertia dominus papa cum suo comitatu discessit, et ad suum colloquium, quod apud Leodium fuit, profectus est . . . Exinde rediens Innocentius ad Galliam, diuque Autissiodori commoratus, cum tempus conuocati concilii, quod in festiuitate beati Luce euangeliste Remis celebraturus erat, appropinquaret, conciliato prius apud Turonum Gaufrido Martello . . . rursus per Aurelianensem, Stampensemque rediens prouinciam, sua presentia Parisius illustrauit.« Interea Philippi regis designati mors accidit. Mortis huius audito nuntio, papa precordialiter permotus, mittit a latere suo ad consolandum regem uenerabiles episcopos, Gaufridum Catalaunensem, et Mattheum Albanensem.« Tum Remos profectus, in frequenti synodo Ludouicum regem solemniter inungit. Littere obedientie et fidei indices ei mittuntur a Lothario Alamannorum, et ab Henrico Anglorum, itidemque ab Hildefonso seniore citerioris, et iuniore interioris Hispanie regibus. Ad hec ingenti gaudio pontificem recrearunt »excellentissimorum eremitarum Carthusiensium littere, que per quemdam uenerabilem abbatem de ordine Cistellensi delate, et in concilio per Gaufridum Carnotensem episcopum recitate sunt.« Abbas iste erat Pontiniacensis, nempe Hugo, ut testantur littere, quas idem chronographus refert in fine libri secundi. Addit initio tertii, Innocentium paulo post concilium Remense, Romam repetiisse. »Sed quia Petrus, iniustus conuicarius, maximam partem sibi sociauerat ciuitatis, Innocentius ecclesiam beati Petri, in qua diuini sacerdotii dignitas pendebat, solus per se obtinuit: Petrus uero Lateranensis palatii sedem, ad quam imperialis celsitudo pertinet, occupauit.« Exstant hac de re littere Lotharii imperatoris in tomo sexto Spicilegii, in quibus Norbertus archiepiscopus Magdeburgensis cancellarii titulo afficitur, nempe uices agens Brunonis Coloniensis, ut legitur in Chronico Saxonico, qui Bruno in Italiam cum imperatore profectus non fuerat. uerum Innocentius ciuitati consulens, Pisas se contulit, ibique ad mortem usque Petri demoratus est, id est ad annum 1137.

XLIu. Petrus interea temporis, seu Anacletus, nichil non molitur, ut quoscunque insigniores uiros ad partes suas adiungat. Ex episcopis ei adhesit Girardus Engolismensis, qui cum legati munus sub pontificibus proximis gessisset, illud idem uel ab Anacleto impetrare in uotis habuit. Idem Guillelmum Pictauorum  comitem ad Anacletum pertraxit. Preterea Rogerium Apulie ducem ut sibi conciliaret Anacletus, sororem suam ei tradidit uxorem, eumque Sicilie regem coronauit, teste Orderico in libro duodecimo  . In epistolis Anacleti pontificem se ferentis, que omnes in codice Casinensi habentur, partim apud Baronium edite, una est, in qua uehementer conqueritur de abbate Farfensi, quem, quia sibi contrarius erat, »Ecclesie funda percussit,« id est, »excommunicationis sententia condemnauit.«

XLu. Tot tanteque turbe, quas fusius fortasse quam locus pateretur, hic descripsimus, multum negotii Bernardo facesserunt, qui uarias epistolas circumquaque scripsit ad conciliandos Innocentio schismaticos, et continendos in officio fideles; uaria item itinera eiusdem rei causa suscepit, ut ex sequentibus epistolis, et ex uite libro secundo, capp. 6 et 7, intelligitur.

XLuI. Superest hic agendum de Girardo Engolismensi episcopo, cuius mores egregie descripsit Arnulfus, tum Sagiensis archidiaconus, dein episcopus Lexouiensis, in tractatu aduersus eum edito, quem Acherius noster in tomo secundo Spicilegii typis uulgauit. Ait eum patria Northmannum, ob paterne domus familiarem inopiam inde profectum, et »casu« tandem electum antistitem Engolismensis Ecclesie, ut »exitum qualemcunque« eligentium discordia consequeretur. Tum nepotibus suis, »obscuro loco« natis, dignitates ecclesie sue conferre, crimina impunita relinquere, legati munus a summo pontifice querere et impetrare, in singulos grassari, concilia et synodos conuocare ad fastum. Addit Arnulfus, eum electo Innocentio primum fauisse: sed cum legati munus ab ipso impetrare non potuisset, ad Petri Leonis partes concessisse; a quo ipsi noua legatio concessa est, ut quidquid ab Alpibus usque ad fines Occidentis interiacet, eius ditioni subiectum esset; adiectumque, ut »ubicunque calcaret pes« eius, ibi etiam »esset legatio.« Hac uero dignitate accepta satis egisse, ut Anglorum et Hispanorum reges ad Anacleti partes pertraheret; sed frustra. Pictauiensis ac Lemouicensis Ecclesiarum episcopis eiectis alios nefarios substituisse: ipsum etiam Girardum Ecclesie Burdigalensi incubasse, episcopum simul et archiepiscopum; quod etiam Ernaldus in libro secundo de uita sancti Bernardi, cap. 5 tradit. Deinde Anacleti fautores Arnulfus enumerans, ita subdit: »Infidelis uniuersitas illa, quam sequeris, Petri Leonis est, nondum fermento Iudaice corruptionis penitus expiata: et tyrannus ille, quem altrix tyrannorum Sicilia sustinet . . . Huic numero solus Pictauiensis comes adiicitur, uoluptatum uir, animalis homo, arcana spiritualium non attingens, ob repulsam petitionis illicite mancipatus errori.« Hi Anacleti fautores. »Partem uero nostram,« inquit Arnulfus, »omnis imperator, omnis rex, omnis princeps, omnis homo denique profitetur, quicunque Christiani nominis insignitur honore.« Sed »horum in hoc mihi consensus precipuus est, horum me mouet, motum trahit, tractum tenet auctoritas, quibus datum est nosse mysterium regni Dei, quorum in celis esse iam ex parte conuersatio perhibetur: quales reuera sunt, qui Carthusie perpetuas niues inhabitant; et qui a Cisterciensi uel Cluniacensi monasterio profluentes, lucis sue radios undique diffuderunt.« Hec Arnulfus in Girardum, quem tamen alii nonnulli laudant: sed Arnulfi preualere debet auctoritas. »Nihil enim scripsi,« inquit, »quod non uel ipse cognouerim, uel auctore probabili non haberem, uel quod saltem fama publica non affirmet.« De eo plura in notis ad epistolam centesimam uigesimam septimam. Interea moritur Girardus anno 1136. Tunc Gaufridus Carnotensis episcopus mandato Innocentii »omnem Gallie regionem, ipsius quoque Aquitanie, studiose circuiens, omnia sanctarum ecclesiarum altaria, que uel Girardus ille seditionis auctor et obtentor, uel Gilo Tusculanensis episcopus, aut eorum complices, chrismalis unctionis benedictione schismatis tempore consecrauerant, propriis manibus dissipauit,« ut legitur in Chronici Mauriniacensis libro III. Sed diutius his immoramur. Plura qui de Innocentii et Anacleti professione, uita et moribus scire uoluerit, legat Arnulfi Tractatum mox laudatum. Paschalis II littere de legatione Girardo commissa exstant in Spicilegii tomo tertio: Synodus Losdunensis sub eo habita anno 1109, tomo quarto.

XLuII. Per funesta ac diuturna schismatis illius tempora, quantos Bernardus labores sustinuerit, quot itinera confecerit, ex eius uita et epistolis, ut iam diximus, intelligitur. Huius rei causa ter in Italiam profectus est, eiusque tandem opera schisma compressum, mortuo Anacleto anno 1138: cui schismatici uictorem antipapam substituerunt, »non tam pertinacia schismatis, quam ut opportunius per aliquam temporis moram pape Innocentio reconciliarentur.« Et re quidem ipsa uictor »ad uirum sanctum,« id est Bernardum, »nocte se contulit; et ille eum, nudatum quidem usurpatis insignibus, ad domini Innocentii pedes adduxit  .« Et hic funesti ac diuturni schismatis finis.

XLuIII. Tanti beneficii, maxime per Bernardum accepti, memor Innocentius, Cisterciensibus decimas ex omnibus quas habebant possessionibus propria auctoritate relaxauit, inconsultis iis ad quos eiusmodi decime pertinebant. Et hec noua discidiorum causa, que non parum molestie Bernardo accersiuit. Conquesti sunt potissimum hac de re Cluniacenses, quibus magna rei familiaris iactura ex gratuita illa Innocentii liberalitate afferebatur: eoque progressa est eorum indignatio, ut monachi Gigniacenses uicinum sibi Cisterciensium monasterium, Miratorium dictum, susquedeque uerterint. Totam huius tragedie historiam explicant epistole potissimum due, una Petri uenerabilis, altera S. Bernardi, que sunt inter  Bernardinas ducentesima uigesima octaua et ducentesima octogesima secunda, et Note nostre ad easdem. Neque uero statim exstincta est lis illa, sed processu temporis ad alias etiam regiones permanauit.

XLIX. Id patet ex epistola octogesima secunda, quam Richardi archiepiscopi Cantuariensis nomine, Petrus Blesensis »abbati et conuentui Cisterciensi« scripsit. In ea enim epistola, premissis Cisterciensium laudibus, subdit in uno eorum famam decolorari, quod »monachis et clericis decimas auferrent. Et que est,« ait, »hec iniuriosa immunitas, ut exempti sitis a decimarum solutione, quibus obnoxie terre erant, antequam uestre essent; et que solute sunt hactenus, non personarum obtentu, sed territorii ratione? Si in uestram possessionem terre deuolute sunt, quare in hoc periclitatur alienum ius? nam ad uos terre, iuxta communem equitatem, cum suo onere transierunt.« Et obiecto sibi pape, id est Innocentii, priuilegio, reponit, id potuisse »tolerari ad tempus, quod causa necessitatis fuerat introductum: dum ordo« scilicet Cisterciensis »in paupertate gaudebat, dum in usus egentium sue tenuitatis uiscera liberaliter effundebat.« uerum, multiplicatis possessionibus »etiam in immensum, priuilegia hec potius ambitionis, quam religionis instrumenta censeri.« Ceterum »quidquid indulgeant priuilegia Romane Ecclesie, non expedire, contra conscientiam quod alienum est usurpare.« Ad extremum, si pertinaces et inflexibiles hac in re se exhibebunt, interminatur Richardus, se »uinculo anathematis innodaturum uniuersos« qui aliquid Cisterciensibus dederint, aut uendiderint, »unde ius decimationis obueniat;« et ad thronum summi iudicis appellaturum, »ne quis huius uinculum excommunicationis absoluat.« Quin etiam se principum fauorem obtenturum, »ut gladio spirituali manus ciuilis assistat; et quidquid contra principale oraculum, uenditum aut donatum« ipsis Cisterciensibus fuerit, »confiscetur.« Hec ex genio Petri Blesensis.

L. De eadem re itidem conquestus est Gaufredus prior uosiensis in Chronico: ubi postquam Cistercienses laudauit, quod eleemosynas de labore suo multas tribuerent; quod in choro psallerent ordinate, pluraque peragerent honesta: in eis tamen id notat, quod ceteris terras et decimas auferrent: ad hec, quod quorumdam sanctorum memoriam indiscrete abraderent  . Hec auctor ille exeunte seculo duodecimo scribebat: quo tempore tempestas illa de decimarum relaxatione, ab Innocentio in gratiam Cisterciensibus facta, nondum sedata erat.



§ u.---De erroribus Petri Abelardi, et Gilberti Porretani a sancto Bernardo refutatis.

LI. Illud non parum confert ad Bernardi gloriam, quod non alios habuit aduersarios, quam homines erroneos aut hereticos; imo non homines ipsos, sed eorum errores. Inter errantes censendi sunt in primis Petrus Abelardus, et Gilbertus seu Gislebertus Porretanus: inter hereticos nequissimus Henricus, eiusque assecle, ad ipso dicti Henriciani. De duobus primis hoc loco, de Henrico eiusque sequacibus in proximo capite agendum.

LII. Petrus Abelardus uiuis coloribus se ipse depingit in Historia calamitatum suarum, eumdemque postea Otto Frisingensis episcopus benigno penicillo expressit. Eius uite compendium habes in nostris Notis ad Bernardi epistolam centesimam octogesimam septimam, ubi Abelardi defensores ac patroni refutantur. Hic tantum summam eorum que Bernardus contra eum gessit, exhibere iuuat: ac deinde ex ipsis eius defensorum uerbis ostendere, quam iniqui sint in ueritatem, qui Abelardo fauent pre sancto Bernardo.

LIII. Imprimis obseruare licet, Abelardum, longe antequam cum Bernardo quidquam commercii habuisset, a Conone sedis apostolice legato prouocatum fuisse ad concilium Suessione anno 1121 celebratum: atque in eo librum eius de Theologia, in quo erronea capitula continebantur, flammis traditum fuisse, auctore in monasterium Sancti Medardi retruso. Inde uero egressus, per uarios hic inde discursus, prima sua dogmata disseminare pergit. Hinc hereticus audit apud plerosque. Quod nomen grauiter ferens, Bernardum, quem huiusce conuicii auctorem existimabat, ad concilium Sennonense anno 1140 inuitum ac renitentem pertraxit. Hic coram episcopis et aliis secundi ordinis illustribus uiris iterum auditus Abelardus ipse, atque a Bernardo confutatus; examinata, iterumque proscripta eius doctrina, intacto auctore, qui ad sedem apostolicam appellauit. uerum intellecto, synodi sententiam ab Innocentio II fuisse approbatam, ab appellatione destitit, atque hortante Petro uenerabili in Cluniacense monasterium se recepit, et tandem apud Cabilonem in Cenobio Sancti Marcelli laudabili fine quieuit.

LIu. uarias Bernardus contra Abelardum epistolas scripsit, quarum precipua est ad Innocentium epistola centesima nonagesima, que inter opuscula undecimo loco relata est. In hac epistola Bernardus precipua errorum capita, que in Abelardi scriptis animaduersa fuerant, summatim refert, ac ualide reuincit. In hac editione eidem epistole seu opusculo ex codice uaticano premittimus capitula quatuordecim ex Abelardi scriptis a Bernardo excerpta, que una cum dicta epistola Innocentio submissa sunt. De tota hac controuersia fuse agemus in admonitione eidem opusculo undecimo premissa. Hic tantum quedam de Abelardi defensoribus delibamus.

Lu. Primus adducitur Abelardus ipse, qui in apologia sua conqueritur, sibi quedam »per malitiam«  imposita fuisse: inprimis quod »Pater sit plena potentia, Filius quedam potentia, Spiritus sanctus nulla potentia.« Que uerba »non tam heretica, quam diabolica« abhorret, nec in suis scriptis posse reperiri affirmat. uerum de hoc, aliisque capitulis agendum in obseruationibus ad Bernardi opusculum undecimum. Interim in eadem apologia sua fatetur Abelardus, se aliqua scripsisse »per errorem, que non oportuit;« at »nil per malitiam, aut per superbiam:« additque, se, si qua per multiloquium excessit, paratum semper esse »ad satisfactionem de male dictis« suis corrigendis siue delendis;« ac demum se Ecclesie filium, »cuncta que recipit recipere; que uero respuit respuere.« Bene. Nolumus Abelardum hereticum: sufficit pro Bernardi causa eum fuisse in quibusdam errantem; quod Abelardus ipse non diffitetur.

LuI. Quid uero contra sanctum doctorem, aut pro Abelardo Otto Frisingensis? Nimirum Bernardum »ex Christiane religionis feruore zelotypum, et ex habituali mansuetudine credulum:« adeo »ut magistros, qui humanis rationibus et seculari sapientie confidenter nimium inherebant, abhorreret, et si quidquam ei Christiane fidei absonum de talibus diceretur, facile aurem preberet  « uerum hec ipsa in sancti doctoris gloriam cedunt: cum nichil magis ad doctorem catholicum pertineat, quam eiusmodi homines, philosophicis ratiunculis plus iusto tribuentes; maxime ubi noua cudunt uocabula, que in errorem inducere possunt incautos, quamprimum reprimere. »Porro,« ut cum Guillelmo loquar, »si nimietas in eo reprehenditur sancti feruoris, habet certe apud pias mentes excessus iste reuerentiam suam . . . Felix cui solum reputatur ad culpam, quod ceteri sibi solent presumere ad gloriam  .« uerum Otto ipse, quantumuis Abelardo fauens, fatetur tamen, ipsum tres sancte Trinitatis personas nimis attenuasse, non bonis usum exemplis;« atque ob hoc apud Suessionem in prouinciali synodo, »Sabellianum hereticum iudicatum.« Quid ergo mirum, si eadem iterum recantans, male audit apud sane fidei amatores?

LuII. De Berengario Pictauiensi, qui apologiam pro Abelardo preceptore suo contra synodum Senonensem et Bernardum scripsit, non est quod multum curemus: tum quia homo flocci fuit ac nullius auctoritatis; tum quia idem, ad saniorem mentem reuersus, noluit amplius esse »patronus capitulorum obiectorum Abelardo, quia etsi sanum saperent, non« tamen »sane sonabant:« librum suum suppressurus, si potuisset, ut ipse testatur in epistola ad episcopum Mimatensem. Ceterum etsi Abelardi opera, in quibus errata sua resperserat, modo non habeamus omnia, in iis tamen que restant, multa sunt »salebrosa,« ut notarunt theologi Parisienses, qui »singulis periculosioribus dictis amuletum« in limine eius operum adhibuerunt: ex quibus optandum quidem esset, ut prefatio apologetica expungeretur. Sed de Abelardo satis.

LuIII. Non minorem Bernardo inuidiam conflauit Gilberti Porretani episcopi Pictauiensis damnatio, quam Abelardi. Is »Pictauis oriundus,« ait Otto Frisingensis, ex discipulo magister, ex magistro tandem eiusdem ciuitatis episcopus euasit. »Ab adolescentia magnorum uirorum discipline se subiiciens, magisque illorum ponderi, quam suo credens ingenio, non leuem ab eis, sed grauem doctrinam hauserat,« cum scientie laude morum grauitate coniuncta. Magistri illi fuerunt »primo Hilarius Pictauiensis, post Bernardus Carnotensis, ad ultimum Anselmus et Radulfus Laudunenses, germani fratres.« Hilarium hunc non alium esse existimo ab illo magno Hilario Pictauiensi episcopo, cuius auctoritate Gilbertus abutebatur, teste Gaufrido. Bernardus Carnotensis non aliunde, quam ex Ottonis testimonio mihi notus: Radulfus Laudunensis ex Guiberto et Hermanno Laudunensi monacho, et ex Gaufrido sancti Bernardi notario notissimus, uti et Anselmus eius frater, Laudunensis Ecclesie decanus. Commentarios in psalmos et in Pauli Epistolas, atque in Betium dum condit Gilbertus, nonnulla secus quam licebat de diuinitate, aliisque religionis capitibus philosophatur. »Erant inter cetera, que illi obiiciebantur, de diuina maiestate,« ait Otto, »quatuor capitula,« nempe: »Diuinam essentiam non esse Deum; proprietates personarum non esse ipsas personas; theologicas personas in nulla predicari propositione; diuinam naturam non esse incarnatam  .« Hec clarius in consequentibus exponemus. »Minora« capitula item alia iactitabat, uidelicet: »Nullum mereri preter Christum; nullum baptizari nisi saluandum,« et alia id genus, que Gaufridus commemorat  .

LIX. Cum uero in frequenti suorum clericorum conuentu sermonem habuisset episcopus, eosdemque errores disseminasset; duo eius archidiaconi, Arnaldus et Calo, rem ad Eugenium III, tunc ad Gallias uenientem, apud Senas in Tuscia deferunt. Pontifex cause examen in Gallias remittit. Archidaconi interim Bernardum in partes suas pertrahunt. Examen factum Antissiodori et Parisiis, iudicium prolatum in concilio Remensi anni 1148. Quid in singulis conuentibus actum sit, paucis Otto commemorat, pluribus Gaufridus Bernardi notarius, qui et opusculum de rebus in concilio Remensi hac de re gestis, et post annos inde quadraginta epistolam scripsit ad Henricum cardinalem episcopum Albanensem. Utramque scriptionem hic habes in fine tomi sexti.

 LX. De conuentu Autissiodorensi, qui ab uno memoratur Ottone, nichil singulare comperimus: sed contra non pauca de Parisiensi. Habitum fuisse »in solemnitate paschali« tradit Gaufridus, ac proinde anno 1147: quandoquidem concilium Remense »mediana Quadragesima« anni sequentis fuit celebratum, ex Ottone et quidem undecimo »Kalendas aprilis,« ex Appendice ad Sigebertum. »Itaque coram pontifice apud Parisios coram cardinalibus, episcopis, aliisque uenerabilibus et eruditis uiris sistitur Gilbertus, de his capitulis responsurus. Id actum per aliquot dies. Producuntur contra eum duo magistri, Adam de Paruo-Ponte, uir subtilis, et Parisiensis Ecclesie canonicus recenter factus; et Hugo de Campo-Florido, cancellarius regis, sancte affirmantes se aliqua eorum ex proprio eius ore audisse. Interim dum hinc inde multa sibi obiicerentur, inter cetera dixisse traditur: »Confiteor Patrem alio esse Patrem, alio Deum; nec tamen esse hoc, et hoc.« Dictum indigne tulit Ioslenus Suessionensis episcopus. Hec prima die contigerunt. Alia die accusatus, quod in prosa de Trinitate »tres personas tria singularia uocasset,« Rothomagensis archiepiscopus  causam aggrauauit, dicens, »Deum potius debere dici unum singulare.« Ita fere Otto episcopus Frisingensis, de conuentu Parisiensi  .

LXI. Paulo aliter Gaufridus de eo agit, cui synodum uiterbiensem in eadem causa habitam premittit. Gilberti ad pontificem delatorem unum memorat archidiaconum Arnaldum, cui cognomen tribuit. »Qui-nonridet.« In conuentu uero Parisiensi unum Gilberto aduersarium opponit Bernardum, »cui omne negotium Christi, ubicunque eum contigisset adesse, tanquam omnino proprium, protinus incumbebat. Requisitus episcopus ut suam ipsius in Betium expositionem, in qua suspecta continebantur capitula, proferret: ad manus se non habere respondit. Negabat autem episcopus, docuisse uel credidisse aliquando se, uel litteris commendasse, »quod diuinitas non esset Deus,« etc. Huc testes producebat e discipulis suis potissimum duos, Rotoldum scilicet Ebroicensem episcopum, postea Rothomagensem; et magistrum Iuonem Carnotensem, alium sine dubio ab illustri illo Iuone episcopo Carnotensi.« Existimo hunc esse magistrum Iuonem, canonicum regularem abbatie Sancti uictoris apud Parisios, deinde cardinalem ab Innocentio II creatum, ad quem Bernardi epistola centesima nonagesima tertia. In his altercationibus pontifex iubet predictum librum afferri ad futurum concilium, »quod eodem anno in ciuitate Remorum celebrare proponebat:« tametsi dilatum est in medianam Quadragesimam anni insequentis, sed intra unum annum a conuentu Parisiensi, quem in festo paschali precedente habitum diximus.

LXII. »Interim missam ab auctore expositionem in Betium Godescalcus, tunc in Monte-Sancti-Eligit prope Atrebates abbas, postmodum eiusdem urbis episcopus, Eugenii mandato examinat, et ex ea capitula suspecta elicit, atque ex libris sanctorum Patrum auctoritate ipsis contrarias notat. Plura in Gilberti uitam et doctrinam attulisset Albericus Ostiensis episcopus et in Aquitania legatus, nisi eum paulo ante mors prematura e medio sustulisset. Demum in concilio Remensi uentum est ad discussionem capitulorum, que predictus abbas Godescalcus notauerat: sed quia ipse nimis erat elinguis, liber ille cum sanctorum testimoniis ei contrariis a domino papa traditus est sancto Bernardo. Concilium constabat ex quatuor regnorum episcopis, Gallie, Germanie, Anglie et Hispanie. In his aderant uiri magni, nec mediocriter litterati, Gaufredus de Oratorio Burdigalensis archiepiscopus, cuius suffraganeus erat Gilbertus; Milo Morinorum episcopus, Ioslenus Suessionensis, et Sugerius abbas Sancti Dionysii, cui Francorum rex Ludouicus, Ierosolymam proficiscens, totius regni commiserat administrationem, et quidem, addit Otto, »iuxta illius cenobii prerogatiuam  .« Gaufredus de Oratorio, etsi Gilberti doctrinam non probabat, sed homini fauebat.

LXIII. »Prima die consistorium ingressis, Gilbertus magnorum uoluminum corpora per clericos suos afferri curauit, causatus, decurtata tantum testimonia ab aduersariis proferri. Et: »Quid necesse est, ait Bernardus, circa huiusmodi uerba diutius immorari? Non aliunde procedit scandali huius origo, nisi quod plures credere uos credunt, et docere, quod diuina essentia uel natura, diuinitas eius, sapientia, bonitas, magnitudo, non est Deus, sed est forma, qua est Deus. Hoc si creditis, palam dicite: aut negate.« Ille ausus est dicere, formam hanc Deum non esse. Tum Bernardus: »Ecce, ait, tenemus quod querebamus: scribatur ista confessio.« Ita precepit summus pontifex; et domnus Henricus Pisanus, tunc Romane Ecclesie subdiaconus, futurus postea Clara-uallensis monachus, et ex abbate Sancti Anastasii Sanctorum Nerei et Achillei presbyter cardinalis, ad eius mandatum perrexit et attulit chartam, calamum et encaustum. Cum autem scriberet istam confessionem: »Et uos,« infit ad Bernardum Gilbertus, »scribite, quod diuinitas est Deus.« Ad hoc Bernardus: »Scribatur, inquit, stylo ferreo in ungue adamantino.« Cum multis ultro citroque disputatum esset, dixerunt cardinales, se deinceps rem definituros. Commoti hoc dicto episcopi, quod cardinales sibi solis cause definitionem reseruarent, Bernardum interpellant, ut Gilberti capitulis alia contraria cum symbolo fidei conderentur: ne  re infecta concilium solueretur. Itaque Bernardus id prestitit: tumque episcopi confessionem ab se subscriptam per Hugonem Autissiodorensem, Milonem Morinensem episcopos, ac Sugerium abbatem pontifici obtulerunt confirmandam; id quod facile obtinuerunt. uocatus demum in conuentum Gilbertus, in insigni palatio, cui  nomen est Tau , capitulis singulis a se prolatis libere renuntiauit; eademque pontifex damnauit cum libro auctoris, districte precipiens, ne eumdem librum legere, uel transcribere quis auderet, nisi prius eum Romana Ecclesia correxisset. Dicente Gilberto, se ad nutum pontificis correcturum, pontifex negauit.« Hec carptim ex Gaufrido.

LXIu. Quedam singularia habet Otto, quedam item a Gaufrido discrepantia. Et primo quidem tradit, Gilberti examen »finita synodo, et promulgatis decretis« initum fuisse: tum »decursa mediane Quadragesime hebdomada, sacroque Dominice Passionis tempore inchoante,« Gilbertum in medium uocatum ad iudicium. Deinde lectis ab eo orthodoxorum Patrum libris in sui defensionem, Eugenium tedio affectum intulisse, quod Gaufridus Bernardo tribuit, simpliciter diceret Gilbertus, »anne illam summam essentiam crederet esse Deum.« Hunc uero diutina collatione fatigatum, inconsiderate respondisse, »Non.« Quod dictum, mox ab eius ore raptum notarius exceperit. Sub hec conuentu dimisso, totum quod superfuit illius diei spatium cum nocte sequente, amicis suis cardinalibus, quos habuit non paucos, prensandis Gilbertum adhibuisse.

LXu. Die subsequente recitatum ipsius scriptum, eiusque rationem ab episcopo exactam: eum uero ita demum sententiam suam exposuisse, ut si Dei nomen pro natura ipsa sumatur, Deum quidem esse concederet; secus si pro persona: ne, si id »indeterminate« profiteretur, eo adduceretur, ut quidquid de qualibet persona dicitur, et de essentia pariter esset asserendum: atque adeo »sicut personam Filii, ita diuinam essentiam indeterminate incarnatam, passamque« confiteri cogeretur. Hanc porro distinctionem ab eo assertam testimoniis Patrum, Theodoreti et Hilarii, atque auctoritate concilii Toletani: »quam auctoritatem cum determinare uellet Clara-uallensis abbas, et aliqua uerba protulisset, que cardinalibus displicerent;« Gilbertum petiisse, ut id scriberetur: Bernardum uero, quod Gaufridus notat, respondisse: »Scribatur stylo ferreo, ungue adamantino.« Demum abbatem sanctum episcopos conuenisse, simulque eum eis fidem suam contra Gilberti capitula exposuisse. Quod Gallicane Ecclesie factum tam grauiter sacer cardinalium senatus acceperit, ut hac de re ad pontificem conquesti sint, tum contra episcopos, tum contra Bernardum ipsum, quod »tanquam finiture sententie ultimam manum apponendo,« ipsis inconsultis, fidem suam scribere ausi fuissent; que res ad Romanam sedem pertineret. Tandem Bernardum iussu pontificis, ut cardinales placaret, accersitum, humiliter et cum reuerentia respondisse: »Se, uel dominos episcopos nichil de prefatis capitulis diffinisse: sed quia ab eodem episcopo Pictauino audierat, ut fides sua scriberetur; idcirco, quia solus nollet, illorum auctoritate ac testimonio simpliciter se quod sentiret exposuisse.« Quo humili ac modesto responso accepto, predicta cardinalium indignatio conquieuerit, »ita tamen ut prefatum scriptum, tanquam inconsulta curia prolatum, uelut auctoritatis pondere carens, pro symbolo in Ecclesia non haberetur.« Atque ita »de tribus capitulis propter premissam tumultuationem nichil definiri potuerit.« Quod mirum non esse ait Otto qui et addit, Gilbertum in quarto ab aliis discordasse episcopis, »cum illi profiterentur naturam incarnatam, sed in Filio«: Gilbertus uero: »personam Filii incarnatam non sine sua natura. De primo tantum Romanus pontifex definiuit, ne aliqua ratio in theologia inter naturam et personam diuideret, neue Deus diuina essentia diceretur ex sensu ablatiui tantum, sed etiam nominatiui.« Quam summi pontificis sententiam Gilbertus reuerenter exceperit, atque archidiaconis suis in gratiam receptis, »cum ordinis integritate et honoris plenitudine« ad propriam diecesim remeauerit  .

LXuI. In his omnibus apparet, Ottonem Gilberto admodum fauisse; nec proinde mirandum, quod in consequentibus addubitet, »utrum predictus abbas Clara-uallensis in hoc negotio ex humane infirmitatis fragilitate, tanquam homo, deceptus fuerit: uel episcopus, tanquam uir litteratissimus, propositum astute celando, Ecclesie iudicium euaserit.« uerum Otto morti proximus, teste Radeuico, librum suum, in quo hec scripserat, sibi afferri precepit, et religiosis uiris tradidit: »ut si quid pro sententia magistri Gilleberti dixisse uisus esset, quod quempiam posset offendere, ad ipsorum arbitrium corrigeretur  .« De tota hac disputatione merito Gaufridus lectores ad Bernardi sermones in Cantica remittit, nempe ad sermonem octogesimum, in quo uir sanctus, eos, qui Gilberti sententiam propugnare pergebant, hereticos pronuntiare non dubitat: tametsi auctoris nomini ob resipiscentiam parcit.



§ uI.---De Henricianis, aliisque hereticis a Bernardo repressis.

LXuII. Gilbertum et Abelardum, qui ex peruerso philosophie usu theologiam deformabant, ratione et auctoritate reuicit Bernardus: at hereticos factis etiam et exemplis superauit. uarie id genus pestes uarias Gallie prouincias euo illo infestabant: Tanchelmus Antwerpiensis in Flandria, Petrus Brusius in Prouincia, a quo dicti Petrobrusiani; Henricus in Aquitania, alii sine certo duce in Lotharingia et in locis Colonie-Agrippine uicinis, quos ob id Colonienses appellabimus. His omnibus Arnaldistas adiungere licet.

 LXuIII. Tanchelmum, eiusque sequaces aggressus est beatus Norbertus, ut ex eius uita constat; atque eorumdem »cursum et impetum retardauit« in Traiectensi diecesi Fridericus Coloniensis antistes: qua de re exstat apud Tengnagelum epistola Traiectensis Ecclesie ad eumdem Fridericum »de Tanchelmo seductore,« ubi istius heresis origo et summa describitur. Quid in Petrobrusianos egerit Petrus uenerabilis, tractatus contra illos ab eo editus docet. Bernardi in rem Christianam studium exercuit in primis Henriciana heresis, quam factis et scriptis strenue exagitauit. Legenda hac de re epistola ducentesima quadragesima, et subsequens, cum capite sexto libri tertii de uita Bernardi auctore Gaufrido, que omnia ex aliis monumentis illustrare iuuat.

LXIX. Henricus, quem uir sanctus »monachum apostatam,« et post eum Gaufridus appellat, »pseuderemita« uocatur in Actis episcoporum Cenomannensium, tomo tertio Analectorum, ubi eius mores et peruersi actus accurate describuntur. Quo ex loco ortus sit, non satis indicant hec uerba: »Per idem fere tempus,« nempe sub Hildeberto episcopo, »in adiacentium finibus regionum surrexit quidam hypocrita, quem propria actio, mores peruersi, dogma detestabile scorpionibus et parricidalibus dignum protestantur suppliciis.« Is sub ementito »sanctitatis et scientie« nomine turpia flagitia exercens, omnium mortalium »excessus, ceteris incognitos,« ex solo aspectu se cognoscere iactitabat. Missi ad Cenomannos duo eius discipuli, »die Cineris suburbia ciuitatis« attigerunt. »Gerebant ex sui doctoris consuetudine baculos ac uexillum crucis, colore et exteriori conuersatione habitum pretendentes penitentium.« Hac specie deluci Cenomanni, eos »tanquam angelos susceperunt.« Eosdem etiam »blande« excepit Hildebertus episcopus, qui »Romanum iter« aggressurus, »inter cetera suis iniunxit archidiaconis, ut illi pseuderemite Henrico pacificum ingressum et licentiam sermocinandi ad populum permitterent:« cuius rei postmodum ipsum abunde penituit. Ex his forte quis inferat, Henricum fuisse ortum ex proxima Cenomannis regione, quibus primum sue peruerse doctrine uirus propinauit. Si enim iam aliunde notus fuisset, eum in suam ciuitatem non tam facile admisisset Hildebertus antistes doctus et oculatus. uerum ex longinqua regione istuc accedere potuit, et fortasse ex Italia, ut postea dicturi sumus.

LXX. Henrico ciuitatem ingresso, »uulgus solito more applausit nouitati.« Quin etiam »plerique clericorum eidem alimenta ministrabant, tribunalque preparabant, unde concionator ille turbas alloqueretur,« qui »mirum ad modum facundus erat.« Eo audito, »plebs in clericos uersa est in furorem,« eos habens »sicut ethnicos et publicanos: adeo ut »famulis eorum minaretur cruciatus, nec eis aliquid uendere, uel ab eis emere uellent.« Imo »non tantum eorum edes obruere, et bona dissipare, sed illos lapidare, aut affigere patibulo decreuerant, nisi princeps et optimates nefandis ausibus restitissent.«

LXXI. Hoc serius licet comperto, clerus Cenomannensis Henrico, eiusque sociis predicationem edito libello interdixit. Quare Henricus, Hildeberti reditu intellecto, »secessit in castrum Sancti Carilefi,« nequaquam ab inceptis desistens, sed ad peiora prorumpens in dies. Interim cum Hildebertus, ex Romano itinere reuersus, populo benedictionem impertiri uellet, indigne habitus est a populo, heretici sermonibus corrupto. Tum ille seductorem adiit, sciscitatus,« cuius ordinis fungeretur officio.« Hic uero se diaconum esse respondit: qui ex illa prouincia discedere iussus, »clam aufugit, ceteras regiones, nisi ocior esset fama, simili modo perturbaturus,« et uiperino flatu suo infecturus. Hactenus ex Actis Hildeberti.

LXXII. Inter hec duo Henrici discipuli, Cyprianus et Petrus, ab eius prestigiis resipuerunt, ut fidem facit encyclica Hildeberti epistola septuagesima octaua, in qua ita eorum magister depingitur: »Henricus is erat, magnus diaboli laqueus, et celebris armiger Antichristi. Huic et habitu religionem, et uerbis litteraturam simulanti, tandiu prescripti fratres adheserunt, donec eis et turpitudo in uita, et error innotuit in doctrina. Ubi enim cognouerunt uias eius uias esse non rectas, prius ad se reuersi sunt; dehinc ad nos transierunt, cuius diecesim sic infecerat, ut renitens ei clerus uix inter parietes ecclesie suam tueretur libertatem.« Ita Hildebertus serius agnouit, quantum periculi immineat ex incauta approbatione nouorum doctorum qui sub specie pietatis animos auditorum corrumpunt.

LXXIII. Ex his patet, Henricum illum longe prius Cenomannos infecisse, quam ad partes Tolosanas, unde eum expulit Bernardus, subiret: quippe cum Romanum iter, quod Hildebertus adhuc Cenomannensis episcopus aggressus est, quo tempore infamis ille prestigiator zizania sua seminauit apud Cenomannos, contigerit ante annum 1125, quo anno Hildebertus in metropolim Turonicam migrauit. At uero Bernardus nonnisi anno 1147 ad Tolosanas partes profectus est. Et certe in epistola ducentesima quadragesima prima, quam in partibus Tolosanis constitutus scripsit ad Hildefonsum comitem, id satis innuit uir sanctus his uerbis: »Inquire, si placet, quomodo de Lausana ciuitate exierit, quomodo de Cenomannis, quomodo de Pictaui, quomodo de Burdegali.« Hec quippe uidetur esse series itineris illius apostate, qui a Lausana, deinde a Cenomannis predicandi exordium sumpsit. Et fortasse Lausanam uenerat ex Italia, ex qua eiusmodi feces in partes Gallicanas transmigrarunt, reliquie Manicheorum, uti et illi Cameracenses heretici ex Italia aduecti, qui anno 1025 damnati sunt in synodo Atrebatensi, quo etiam tempore similer eiusmodi pestes apud Aurelianos igni perierunt. Et quidem Henricianos appellat Manicheos Exordium Cisterciense in libro septimo de uita sancti Bernardi, cap. 17, ubi legatus pape, aliique episcopi, »pro  confutanda heresi Manicheorum,« ad partes Tolosanas cum uiro sancto accessisse memorantur. Iam uero quo pacto eiusmodi hereticis, eorumque sequacibus, Manicheorum nomen et errores competant, illustrissimus Meldorum episcopus in eximio opere suo, quod de uariationibus hereticorum scripsit, luculenter ostendit libro undecimo.

LXXIu. Iidem Henriciani heretici in Petrocorios effusi, Pontio duce et antesignano, uti docet Heriberti epistola in tomo tertio nostrorum Analectorum: ubi peculiaria Pontianorum illorum commenta referuntur. Inde est, quod Bernardus ad Petrocorios seu Petragoricos populos se contulit, ut patet ex tertia parte libri sexti qui est de eius Miraculis, n. 4, ubi Arianos plurimos apud Tolosates inuenisse, eosque, uti et Henricum heriticum, fugasse memoratur. Quin etiam idem Henricus, in Pisano concilio antea damnatus, et Bernardo, ut monachus in Clara-ualle fieret, commissus dicitur. uerum ille acceptis a Bernardo ad Clare-uallenses litteris, in suscepto semel errore obfirmate persistere maluit, quam ad salutis uiam hoc compendio redire.

LXXu. Henricum uiuis coloribus depingit Bernardus in predicta epistola ducentesima quadragesima prima, ubi eum litteratum, speciem habentem pietatis, sed aleis et meretricibus deditum scribit. Impia eius dogmata hec fere commemorat: Sacerdotum et clericorum respectus nullus; sacramentorum atque festorum abolitio; baptismus paruulis negatus. Alterius classis erat apud Hildebertum in epistola quinquagesima prima hereticus ille, qui sanctorum intercessiones reiiciebat, ipsum Hildebertum in sue secte patrocinium traducere perperam conatus. An uero iidem cum Henricianis fuerint heretici illi, quos Bernardus in sermone sexagesimo quinto et subsequenti super Cantica impugnat, modo inquirendum.

LXXuI. Et quidem non alios fuisse aliquando mihi fuit persuasum: at reperta Eueruini abbatis Steinfeldensis epistola, que predictis sermonibus occasionem dedit, mutanda est sententia. Colonienses quippe fuerunt isti heretici, in nonnullis quidem consentientes cum Henricianis, sed ab his in multis discrepantes. Colonienses in duas classes distinguit Eueruinus. Uni dicebant Ecclesiam apud se tantum esse, quasi ipsi soli uestigiis Christi inhererent. In cibis uetabant lactis usum, et quidquid inde conficitur. In sacramentis suis uelo se tegebant, et quotidie cibum et potum suum in Christi corpus et sanguinem se consecrare asserebant: ceteros in sacramentis procul a ueritate abesse. Preter baptismum aque, alium admittebant in igne et spiritu per solam manuum impositionem. Baptismum uero nostrum cum nuptiis respuebant. Denique aiebant, quemlibet e suis electum seu baptizatum habere potestatem alios, qui digni fuissent, baptizandi; et in mensa sua corpus Christi et sanguinem conficiendi.

LXXuII. Alii uero sacerdotibus Ecclesie, utpote seculari more uiuentibus, consecrandi potestatem adiudicabant, aliaque sacramenta conferendi, excepto baptismo, quem solis adultis, non paruulis conferebant. Omne coniugium, preter illud, quod inter uirgines masculum et feminam contrahitur, fornicationem reputabant. Postremo suffragia sanctorum, ieiunia, ceterasque corporis macerationes respuebant, uti et purgatorium, et suffragia pro mortuis.

LXXuIII. Itaque Henricianis et Coloniensibus hereticis communis fuit genius, odium in Ecclesie ministros, sacramenta, baptismum paruulorum, et nuptias: pauca peculiaria, que non secte genus, sed quamdam tantum capitum diuersitatem arguunt. Uno uerbo, diuersi fuerunt rami, sed ex eadem radice prodeuntes. Nec dubitem, Colonienses illos hereticos ex Tanchelmi officina prodiisse. Is laicus in Flandria, teste Abelardo, maxime apud Antwerpiam, errores suos disseminans, in tantam se erexit dementiam, ut se Dei Filium uocitari, et a seducto populo, ut dicitur, templum edificari sibi faceret. Ob id Antwerpie in ecclesia Sancti Michelis ab episcopo Tornacensi, cuius ditioni tunc locus subiacebat, institutus est cetus duodecim clericorum, qui se impiis dogmatibus opponerent: que ecclesia postmodum sancto Norberto tradita est. Que fuerint Tanchelmi peruersa dogmata, discimus ex epistola Traiectensis Ecclesie ad Fridericum antistitem Coloniensem »de Tanchelmo seductore.« Is quippe aiebat, »Ecclesias Dei lupanaria esse reputanda; nichil esse quod sacerdotum officio in mensa Dominica conficeretur; pollutiones, non sacramenta nominanda; ex meritis et sanctitate ministrorum uirtutem sacramentis accedere:« que omnia belle premissorum hereticorum deliriis conueniunt. Presbyter quidam, Eueruacherus nomine, »a sacerdotali dignitate apostatans, nefandi hominis magisterio adhesit, et illum Romam prosecutus« est, idemque postea multa damna intulit Ecclesie Traiectensi. Porro Friderico gratias agit clerus Traiectensis, quod Tanchelmi »cursum et impetum retardauit.« Ex quo intelligitur, eius errores usque in Traiectensem, imo et in Coloniensem  diecesim penetrasse, atque ab eodem auctore Colonienses illos hereticos ortos fuisse.

LXXIX. Hugo Metellus, tunc apud Tullum-Leucorum canonicus regularis, testis est in epistola ad Henricum eiusdem urbis episcopum, eiusmodi pestes in solum Tullense irrepsisse. »Latent in episcopatu tuo,« inquit, »imo iam apparent pestilentes homines, qui ueriori nomine bestie appellari possunt, quia bestialiter uiuunt. Coniugium enim detestantur, baptismum abominantur, sacramenta Ecclesie derident, nomen Christianum abhorrent.« Hec sine dubio Coloniensium hereticorum infesta et infausta soboles erat.

 LXXX. Henricianis successere, seu accessere eiusdem farine homines, qui se Catharos, id est solos mundos, iactitabant: quorum errores, qui Mediolani quondam eorum magister fuerat. Bonacursus detexit, confutauitque libro edito, in Spicilegii tomo decimo tertio; ex quo eos Manicheorum erroribus, uti et superiores illos, infectos fuisse manifestum est. Catharos insectari uidetur Gillebertus de Hoilandia in sermone trigesimo sexto in Cantica, n. 6: »Erumpunt,« inquit, »his diebus ligna quedam, que non plantauit Pater celestis; ligna, que non sunt plantata ex Libano nostro. Fortitudinem pretendunt operis, iniuriarum insensibilitatem, parcimonie tolerantiam. Cedrina uidentur sed Libani non sunt: quia immunda est eorum mens et conscientia.« Aduersus Catharos item exstant sermones Ecberti abbatis Schonaugiensis.

LXXXI. Passagios et Arnaldistas Catharis adiungit Bonacursus: quorum illi Mosaice legis ritus omnes obseruandos esse dicebant, Filii et Spiritus sancti equalitatem negantes, et Ecclesie uniuerse doctores omnes, Romaneque imprimis auctoritatem abiicientes: hi uero, id est Arnaldiste, »pro malitia clericorum sacramenta Ecclesie esse uitanda« censebant.

LXXXII. Ita dictos existimo ab Arnaldo illo factioso homine, qui specie libertatis ac reipublice in Urbe restituende, omnia pontifici temporalia iura abrogari uolebat, sola sacrorum potestate cum decimis et oblationibus ipsi relicta. Is ex Italie ciuitate Brixia oriundus, eiusdemque Ecclesie clericus Petrum Abelardum preceptorem habuerat, singularitatis amator, testante Ottone Frisingensi, nouitatis cupidus, qui a Gallicano studio in Italiam reuersus, religiosum habitum, quo melius incautos deciperet, induit, monachorum nichilominus osor, et maxime clericorum; sed laicorum adulator. »Dicebat enim, nec clericos proprietatem, nec episcopos regalia, nec monachos possessiones habentes, aliqua ratione saluari posse: cuncta hec principis esse. Preter hec de sacramento altaris, de baptismo paruulorum non sane dicitur sensisse  .« Atque adeo Petrobrusianorum et Henricianorum erroribus affrictus erat. Innocentius II hominem ex Italia fugauit, et Turegum apud Heluetos secedere compulit. Comperta morte Innocentii, circa principia pontificatus Eugenii Romam ingressus, cum eam in pontificem commotam uidisset, seditionis ignem excitauit. Res uero eo tandem progressa est, ut cardinales male habiti, pars etiam sauciati; ipse Eugenius Urbe pulsus sit. Pontificis causam tuendam suscepit Bernardus, scripsitque egregiam hac de re epistolam ad Romanos, que est ducentesima quadragesima secunda. Ei succedit alia eiusdem argumenti ad Conradum regem Romanorum, quem litteris suis, ab Ottone relatis, Romani ad suas partes pertrahere frustra moliti sunt  . Sic nulli Ecclesie negotio, nulli necessitati deerat uir sanctus, qui ad communem reipublice Christiane utilitatem natus erat. Ad extremum Arnaldus comprehensus, atque a prefecto Urbis, cui tantopere assentatus fuerat, ligno adactus est, cadauere in fauillas redacto, »ne a stolida plebe corpus eius uenerationi haberetur.« Plura de eo uidesis apud Ottonem, et ex eo in notis ad Bernardi epistolam centesimam nonagesimam quintam.



§ uII.---De expeditionis sacre predicatione per sanctum Bernardum facta, eiusque infelici successu.

LXXXIII. Inter extremos Bernardi labores censenda est predicatio sacre expeditionis in terram sanctam: que res quantum sudoris, quantum molestie ipsi attulerit, ex eius uita et scriptis facile intelligere licet. Huius expeditionis occasio, ut ex Ottone Frisingensi discimus  , nata est per Ludouicum Iuniorem Francorum regem; qui ad loca sacra pergendi desiderio pressus, quod germanus suus Philippus, »eodem uoto astrictus,« morte intercedente exsequi non potuerat, consilium suum regni principibus aperit. Hi Bernardum consulendum decernunt. Accersitus abbas sanctus, tanti momenti negotium »ad Romani pontificis examen« referendum censet. Id magnopere laudauit probauitque Eugenius, »auctoritate predicandi, animosque cunctorum ad hoc commouendi prenominato abbati, qui apud omnes Gallie ac Germanie populos ut propheta uel apostolus habebatur, concessa.« Paret tandem apostolicis litteris Bernardus, »et excitatis ad transmarinam expeditionem multorum animis,« Ludouicum regem apud uizeliacum cruce signat »cum Theodorico Flandrensi, et Henrico Theobaldi Blesensis filio, comitibus,« aliisque baronibus et nobilibus

LXXXIu. Interim Radulfus quidam monachus crucem itidem dum in Germania predicat, Christianos in Iudeorum necem accendit. Hominem litteris repressit Bernardus, atque ipsemet sacre expeditionis predicationem aggressus est in orientali Francorum regno, hoc est in ea Germanie regione, que ad Rhenum sita est. Hinc Conradus imperator generalem conuentum Spire indixit: quo Bernardus profectus, »Principi cum Friderico fratris sui filio, aliisque principibus et uiris illustribus crucem sumere persuasit, plurima in publico uel occulto faciendo miracula.« Fridericum Sueuie ducem, qui filium suum cruce signatum in digne ferebat, Bernardus emolliuit; Radulfum monachum in claustrum suum retrudi iussit; et loco sui Adamum Eberacensem abbatem Conrado, in Baioariam pergenti, ad urgendum itineris negotium dedit socium. Exstat Bernardi hac de re epistola ad Francos orientales, que modo est ordine trecentesima sexagesima tertia, quam proxime subsequitur alia ad Henricum archiepiscopum Moguntinum ad reprimendum  Radulfum. »Igitur non solum ex Romano imperio,« ait Otto, sed etiam ex uicinis regnis, id est occidentali Francia, Anglia, Pannonia, innumeris populis ac nationibus hac expeditionis fama ad sumendam crucem commotis, repente sic totus pene Occidens siluit, ut non solum bella mouere, sed et arma quempiam in publico portare nefas haberetur.«

LXXXu. Tanta porro totius Occidentis commotio Bernardi predicationi tributa est: uerum cum hec expeditio non bene pro uotis successisset, tota etiam mali euentus inuidia in eum reiecta, pro communi more mortalium, qui ex euentis res estimare solent. Neque fere ulla alia res fuit, que Bernardi animum maiori dolore affecerit, quam ista, non tam sui, quam Dei causa. Unde ipse initio libri secundi de Consideratione: »Si necesse sit unum fieri e duobus, malo in nos murmur hominum, quam in Deum esse. Bonum mihi, si dignetur me uti pro clypeo. Libens in me recipio detrahentium linguas maledicas,« etc. Adeo porro omnium fere animi hoc euentu turbati sunt, ut sanctus doctor beatum pronuntiet eum »qui non fuisset scandalizatus in eo.« Quanta denique fuerit Bernardi super hoc tristitia, patet tum ex epistola ducentesima octogesima octaua, quam in lecto, forsan ex animi egritudine, decumbens, hac de re scripsit: tum ex epistola Ioannis abbatis Case-Marii ad Bernardum ipsum, que modo est inter Bernardinas trecentesima octogesima sexta, in qua uirum sanctum, quem ob sinistrum expeditionis euentum audierat afflictum, consolatur.

LXXXuI. Non defuere tamen, qui Bernardi partes defendendas susceperint: quos inter non ultimo loco numerandus est Otto episcopus Frisingensis, Bernardo non admodum fauere solitus. Is in libro de Gestis Friderici, capite sexagesimo excursum facit ad excusandum euentum illius expeditionis, cui et ipse interfuit. In fine excursus philosophici potius quam historici, ita concludit in gratiam Bernardi: »Quamuis si dicamus, sanctum illum abbatem spiritu Dei ad excitandos nos afflatum fuisse, sed nos ob superbiam lasciuiamque nostram salubria mandata non obseruantes, merito rerum personarumque dispendium reportasse, non sit ab antiquis rationibus uel exemplis dissonum.« Unum tamen addit, nempe »spiritum prophetarum non semper subesse prophetis:« ut nempe innuat incertum esse, an Bernardus ex spiritu diuino de hac expeditione, eiusque euentu coniecerit.

LXXXuII. Attamen Bernardus ipse initio libri secundi de Consideratione ad Eugenium, ubi factum a calumnia tuetur, se ad id diuinitus impulsum esse non diffitetur. Diximus: »Pax,« inquit, »et non est pax: promisimus bona, et ecce turbatio.« Tum hec subdit ad sui defensionem: »Quasi uero temeritate in opere isto, aut leuitate usi simus. Cucurrimus plane in eo, non quasi in incertum, sed iubente te, imo per te Deo.« Et inferius, obiectis sibi hominum improperiis: »Unde scimus quod a Domino sermo egressus sit? que signa tu facis, ut credamus tibi?« ita reponit Eugenium alloquens: »Non est quod ad ista ipse respondeam: parcendum uerecundie mee. Responde tu pro me et pro te ipse secundum ea que audisti et uidisti.« Quibus uerbis miracula, ab se in predicationis confirmationem facta, sine dubio modeste insinuat.

LXXXuIII. uerum omnium optime Gaufridus sanctum parentem suum a calumnia uindicat in libro tertio de eius uita, cap. 4. Primo quod illius expeditionis primum propositum ab eo non sit profectum »Cum enim multorum iam animos permouisset audita necessitas, a rege Francorum semel et iterum propter hoc expetitus, apostolicis etiam litteris monitus, nec sic acquieuit super hoc loqui, uel consilium dare, donec per ipsius tandem pontificis generalem epistolam iussus ab eo est, tanquam Romane Ecclesie lingua, exponere populis atque principibus.« Deinde quod predicandi officium, ab eo ex obedientia susceptum, diuinitus confirmatum sit tot tantisque miraculis ac signis, »quanta uel numerare, nedum narrare difficile foret.« Denique quod si ex illa profectione orientalis Ecclesia liberari non meruit, certe celestis meruit impleri et letari, nempe ob eorum mortem, »qui in fructibus penitentie purgatas uariis tribulationibus Christo animas reddiderunt.« Et quidem hoc ipsum est, quod Ioannes, Case-Marii abbas sanctus, sibi ex reuelatione compertum Bernardo significauit.

LXXXIX. Sed quid moramur in uindicando Bernardo? cuius tanta auctoritas id iamdudum obtinuit apud omnes, etiam heterodoxos, ut eius uita, eximia sanctitas, et doctrina communi omnium suffragio et existimatione sint approbate.

XC Hec sunt que prefari uisum est de noua hac sancti Bernardi operum editione: que si uiris studiosis accurata uidebitur, gratiam habebunt studiorum meorum sociis, domno Micheli Germano et D. Theoderico Ruinarto, atque etiam D. Edmundo Martenio, qui operam suam in hanc editionem strenue et peramanter impenderunt. Mihi uero hec una sit gratia, qui unus scopus fuit, sancti Bernardi cultoribus, Ecclesie, et reipublice Christiane uel tantillum qualicunque labore meo profuisse.





Additur in editione anni 1719.

Hec sunt que prefari uisum est D. Mabillonio de noua hac sancti Bernardi operum editione: que si uiris studiosis accurata uidebitur, gratiam habebunt erudito illi auctori, qui toto uite tempore eruendis expoliendisque Bernardi operibus, aliis licet iisque grauissimis studiis distractus, omnem curam, diligentiam omnem impendit. Habebunt et D. Massueto qui operam suam in hanc editionem conferre ceperat, et porro conferre perrexisset, ni prematura mors studiorum eius cursum abrupisset. Huic debentur ex I uol. due recens inuente epistole, scilicet 418 et 419, et tertia ducta ex tom. Iu Miscell. Baluz., ordine 425, nec non et due charte, quarum prima est pro Luxouiensi et S. Apri monasteriis; altera pro monasterio S. Amantii. In altero uero uolumine hec reperientur noua, nimirum tertius liber epistole ad fratres de Monte-Dei et Admonitio D. Massueti, qua epistolam integram Guillelmo a S. Theoderico ascriptam, Guigoni u, Maioris Carthusie priori uindicat. Item alia eiusdem obseruatio, que Tractatus de contemplando Deo, ac de natura et dignitate amoris Guillelmo a S. Theoderico adiudicat. Denique epistola Tromundi monachi Clare-uallensis de S. Bernardi canonizatione, antehac inedita.





CHRONOLOGIA BERNARDINA.

 Anno Christi 1091, Urbani pape II 4, Henrici Iu imperatoris 35, Philippi I Galliarum regis 31, natus est Bernardus in castro Fontanis appellato, prope Diuionem in Burgundia, patre Tescelino Soro, domino de Fontanis, matre Aletha Bernardi domini Montis-Barrensis filia. Paterne eius edes recens, beneficio Ludouici XIII Galliarum regis, RR. Patribus Congregationis Fuliensis concesse, in monasterium conuerse sunt. De genere sancti Bernardi lege Admonitionem premissam initio uite S. Bernardi, et Ioannem Eremitam in uita quarta, ubi uiri sancti genus paternum ex ueteri Burgundie ducum familia originem duxisse fertur.

1098. B. Robertus abbas Molismensis, assumptis secum ex eodem monasterio uiginti et uno monachis, in eremum Cistercii secedit, ibique nouum monasterium exstruit, in diecesi scilicet Cabilonensi, quinque circiter leucis a Diuione, opitulantibus simul et probantibus Gualtero Cabilonensi et Hugone Lugdunensi presulibus; predia uero largiente  Odone Burgundie duce, quo ibi cum sociis strictius ad amussim obseruaret Regulam S. P. Benedicti, cuius die sacro in Dominicam Palmarum hoc anno incidente, opus illud tum primum exordium sumpsit. Ex primis B. Roberti sociis fuere Albericus, Odo, Ioannes, Stephanus, Letaldus, et Petrus.

1099. Henrici Iu imperatoris 43, Philippi Galliarum regis 39, Urbano II decimo nono anno pontificatus, quarto kalendas augusti defuncto succedit Paschalis II ex monacho Cluniacensi.

Beatus Robertus Molismensium interpellationibus in concilio Romano ac Pontificis iussu Molismum redit eique Albericus ex priore substituitur, apud Cistercium. Ecclesia in honorem beate uirginis hoc anno dedicatur.

1100. Hoc anno Ioannes, et Ilbodus monachi Romam mittuntur ab Alberico Cistercii abbate, cum litteris commendatitiis Ioannis et Benedicti cardinalium,  Hugonis archiepiscopi Lugdunensis, atque Walteri presulis Cabilonensis, quorum precibus Paschalis II institutum Cisterciense confirmat peculiari priuilegio dato Troie decimo quarto kalendas maii indict. 8, pontificatus anno 2. Exstat apud Baronium et Manriquez.

1101. Albericus abbas arctissimam Regule S. Benedicti obseruationem instituit in nouo monasterio, abiiciens quidquid Regule aduersaretur.

Obiit beatus Bruno institutor Ordinis Carthusiensis , patria Coloniensis, sanctitate ac scientia illustris.

1102. Odo Burgundie dux, Cistercii fundator, moritur, et sepelitur in ecclesia Cisterciensi; eodemque  anno Henricus eius filius habitum monasticum ibidem induit.

1103. Cistercienses nigrum habitum in album commutasse creduntur, et beate uirginis officium quotidie recitandum sibi proposuisse.

1105. Obiisse putatur Aletha S. Bernardi mater, kalendis septembris, ex Necrologio S. Benigni Diuionensis, ubi sepulta est: cuius corpus post annos centum quadraginta quinque translatum est Claram-uallem. Eius obitum describit Guillelmus in uita S. Bernardi, lib. 1, cap. 2.

1106. Paschalis II anno 7, Philippi I Galliarum regis 46, Henricus Iu infeliciter uitam clausit anno imperii 49. Huic successit Henricus u hostili in Ecclesiam animo patri non degener filius: qui Romam pergens, Paschali Pontifici manus iniecit, ab eoque per uim ecclesiarum inuestituras extorsit; sed et coronam imperatoriam anno 1111.

1108. Paschalis II anno 9, Henrici u 2, tertio kalendas augusti, Philippus rex Francorum obiit apud  Milidunum: cui Ludouicus eius filius, cognomento Grossus, successit.

1109. B. Albericus, secundus Cistercii abbas obiit septimo kalendas februarii, anno regiminis nono et dimidio: cui substitutus B. Stephanus Hardingus, nobili apud Anglos stemmate oriundus, prioris antea uice functus, qui et ipse cum aliis, Molismo uite arctioris desiderio egressus fuerat.

1110. Hoc anno ad superos migrauit tertio kalendas maii B. Robertus abbas Molismensis, Cistercii primus institutor, non anno 1098, ut uulgo creditur.

1113. Paschalis II 14, Henrici u 8, Ludouici uI 6, B. Bernardi conuersione celeberrimus est. Qui annos natus circiter uiginti tres, Cisterciensium familie sub Stephano abbate una cum triginta sociis nomen dedit. Ex quo tempore Cisterciensis Ordo mirifice propagari et florere cepit.

 Eodem anno Firmitas, prima Cistercii filia, fundatur in diecesi Cabilonensi ad Gronam fluuium, a dominis uergiacensibus, Sauarico et Guillelmo eius filio, comitibus Cabilonensibus. Primus abbas Bertrandus.

1114. S. Bernardus metendi artem et facultatem, cum per corporis imbecillitatem alias non ualeret, diuinitus impetrauit, uite libro I, cap. 4.

Fundatur Pontiniacum, secunda Cistercii filia, quatuor ab Autissiodoro leucis distans, in allodio Heriberti canonici Autissiodorensis, concurrente Herueo comite Niuernensi, sub Humbaldo episcopo: cuius cenobii basilica a Theobaldo Campanie comite postmodum edificata, fundatoris nomen ipsi obtinuit. Primus abbas Hugo Matisconensis, postea  episcopus Autissiodorensis, ad quem plures Bernardi epistole.

1115. Fundantur hoc anno Clara-uallis et Morimundus, tertia et quarta Cistercii filie. Clara-uallis quidem, ad fluuium Albam in comitatu Campanie et diecesi Lingonensi, septimo kalendas iulii, non a Theobaldo , sed ab Hugone Trecensi comite, ut probabitur in Notis ad epistolam 31. Clare-uallensi monasterio preficitur Bernardus, et a Guillelmo de Campellis Catalaunensi episcopo, absente scilicet Iosceranno episcopo Lingonensi, consecratur, quatuor et uiginti agens annos. uite libro I, cap. 7. Morimundus uero, in eadem diesesi, ab Odolrico de Agri-Monte et Adelina eius uxore, dominis de Choiseul. Primus abbas Arnoldus, ad quem epistola 4. Et he sunt quatuor abbatie quasi totidem Cistercii filie primigenie, ex quibus inde cetere omnes sunt exorte.

 Eodem anno obiit Iuo Carnotensis episcopus, uir doctissimus, qui successorem habuit Gaufridum, legati in Gallia honore perfunctum, S. Bernardo carissimum, de quo epistt. 15, 47 et 55, et De Consideratione, lib. Iu, cap. 5, tum etiam uite S. Bernardi libro II, capp. 1 et 6, et libro Iu, cap. 4.

1116. Primum Cistercii capitulum generale a B. Stephano conuocatum, quotannis in posterum frequentandum idibus septembris, ut habet Iacobus a uitriaco, Historie Occidentalis capite 14.

1117. B. Bernardus graui infirmitate detentus, medico rusticano curandus committitur, procurante Guillelmo episcopo Catalaunensi, uite libro I, cap. 7. Quo quidem anno uel circiter accidisse fertur conuersio Tescelini S. Bernardi parentis, qui non multo post sanctitatis fama celebris decessit die 11 aprilis, ut habet Necrologium S. Benigni Diuionensis.

1118. Henrici u 12, Ludouici uI 10, Paschali II  post annos pontificatus octodecim et menses quinque uita functo successit Gelasius itidem II ex monacho itidem Cluniacensi, cui Henricus imperator Mauricium Burdinum, archiepiscopum Bracarensem, Gregorii nomine opposuit.

Hoc item anno cepit Ordo militum Templi, cuius primi auctores Hugo de Paganis et Gaufredus de S. Aldemaro, ut testis est Tyrius, Belli sacri libro XII: quo etiam auctore idem Ordo confirmatur in concilio Trecensi, anno 1128, ut diserte habet Michelensis scriba concilii, postea exstinguendus a Clemente u sub Philippo Iu Galliarum rege, anno Christi 1313, in concilio uiennensi.

Fundatur monasterium Trium-Fontium, prima filia Clare-uallis, in diecesi Catalaunensi. Primus abbas Rogerius; secundus, Guido ad quem epistole 69, 70. Item Fontanetum, secunda Clare-uallis filia, in diecesi Aeduensi. Primus abbas Godefridus, Bernardi consanguineus, qui fundato loco regulariterque  ordinato, refert liber sepulcrorum Clare-uallis, ad suam Claram-uallem rediit, ubi tertius prior fuit, demumque episcopus Lingonensis.

1119. Henrici u 13, Ludouici uI 11, Gelasio II Cluniaci e uiuis sublato suffectus est Callistus II, uiennensis antea episcopus, Guido appellatus, qui hoc anno Remis concilium celebrauit duodecimo kalendas nouembris, et Burdini schisma feliciter compressit.

Eodem anno conficitur Charta Charitatis uulgo appellata, triginta constans articulis seu capitulis, agente B. Stephano abbate Cisterciensi, assentientibusque ceteris coabbatibus, ad prouidendum paci et tranquillitati Ordinis Cisterciensis, que a summo Pontifici Callisto II approbata est. Exstat apud Manriquez.

1120. Sanctus Norbertus, quem Bernardus »Spiritus sancti fistulam« uocat epist. 56, Ordinem Premonstratensem instituit in loco territorii Laudunensis,  Premonstrato uulgo nuncupato. uide epistolam 255, et Notas ad eamdem.

1121. Celebratur synodus Suessionensis aduersus Petrum Abelardum, presidente Conano episcopo Prenestino, apostolice Sedis legato, in quo ipse Petrus librum suum de Trinitate flammis tradere compulsus est. Guillelmus Campellensis episcopus Catalaunensis eodem anno ineunte obiit: de quo uide Notas ad epistolam 3.

Fundatur Fusniacum, in diecesi Laudunensi, cuius abbati Rainaldo Bernardus scripsit epistolas 72, 73 et 74.

1122. Petrus Mauricius, natione Aruernus, dictus uenerabilis, carissimus Bernardi amicus, fit abbas Cluniacensi in Octauis Assumptionis. Note ad epistolam primam S. Bernardi.

1123. Hoc circiter anno eligitur episcopus Tarentasiensis, Petrus Firmitatis abbas, primus e familia Cisterciensis episcopus, substituto in eius locum Bartholomeo Bernardi fratre.

 Item Adamo S. Dionysii prope Parisios abbate defuncto, communibus eligentium uotis successor renuntiatus est Sugerius. Exstant Bernardi complures ad eum epistole.

1124. Henrici u imperatoris anno 18, Ludouici uI Galliarum regis 16, Callistus papa obiit pontificatus anno 6; Sedemque apostolicam Honorius II antea dictus Lambertus, episcopus Ostiensis, eodem anno conscendit.

1125. Henricus u imperator moritur Traiecti ad Rhenum, cum annos undeuiginti imperasset, ac nullis post se liberis relictis, funestum diuturnumque ortum est discidium, Bernardi opera aliquando componendum, inter Lotharium Saxonum ducem et Conradum Henrici decessoris sororium, qui a Friderico fratre et aliis rex proclamatus, conscensis Alpibus, a Mediolanensibus, suscipitur, ac ab eorum archiepiscopo Anselmo, inquit Otto Frisingensis, qui ista narrat Chronici libro uII, cap. 17, Modoyci, sede Italici regni, in regem ungitur. Pro Mediolanensium  reconciliatione cum Innocentio atque Lothario huius nominis II  multum fuit Bernardo insudandum, ut postea dicetur.

Eodem anno grauis fames, in Gallia maxime et Burgundia seuiens, Bernardi caritatem exercet, uite libro I, cap. 10; quo anno ipse etiam graui morbo conflictatus incidit in uite discrimen, ope tandem B. uirginis et SS. Benedicti atque Laurentii sanitati restitutus, ibidem: ac postmodum singularis eius sanctitatis et doctrine celestis fama per urbem et orbem uolauit.

1126. Otto, postea Frisingensis episcopus, celebris historiographus, monachum induit in cenobio Morimundi. Is, ut scribit familiaris eius Radeuicus, imperatorum Henrici Iu nepos, Henrici u sororius, Conradi frater uterinus et Friderici patruus fuit, ex patre clarissimo et pio principe Leopoldo Austrie marchione, et matre Agnete, filia Henrici Iu.

 1127. Hoc circiter anno Stephanus, ex cancellario episcopus Parisiensis, a curie frequentia ad meliorem frugem Bernardi monitis reuocatus, grauiter a Ludouico rege exagitatur, tandemque post multas infestationes, Cisterciensium, maxime uero Bernardi opera in gratiam restituitur. Quod etiam Henricus Senonensis archipresul non multo post eademque de causa expertus, eumdem habuit cause patronum ac defensorem. Consule epistolam 45 et Notas.

Fundatur Igniacum, quarta Clare-uallis filia, diecesis Remensis, a Rainaldo de Pratis Remorum archiepiscopo. Primus abbas Humbertus, ex Case-Dei monacho Clare-uallensis factus, qui non multo post amore-quietis, dimissa prefectura, Claram-uallem rediit; qua de re a Bernardo in Italia tunc propter schisma detento acriter correptus epist. 141, nichilominus hoc in sancto otio perstitit ad diem usque mortis, in quo S. Bernardus de eximiis eius uirtutibus sermonem habuit. Abbas secundus Guerricus  pietate iuxta ac scriptis percelebris, cuius sermones hic in tomo sexto.

1128. Concilium Trecense celebratur  in solemnitate S. Hilarii, presidente Mattheo Albanensi, apostolice Sedis legato: eique interfuere Stephanus Cisterciensis, Bernardus Clare-uallensis, aliique eiusdem Ordinis abbates. In ipso Patres Templariis Regulam uestesque candidas  prescripsere.

Fundatur Regniacum, in diecesi Autissiodorensi.

1129. Mattheus Albanensis  legatus, ex Ordine Cluniacensi, concilium tenuit apud Catalaunum in Purificatione beate Marie uirginis: ubi de consilio S. Bernardi abbatis, Henricus uirdunensis episcopus episcopatum dimisit, et factus est episcopus per biennium quidam Ursio abbas S. Dionysii Remensis.

Fundatur Ursi-Campus, in diecesi Nouiomensi,  a Simone episcopo.

1130. Lotharii II imperatoris 5, Ludouici uI Galliarum regis 22, mortuo Honorio papa decimo sexto Kalendas februarii, pontificatus sui sexto, grauissimum schisma in Ecclesia Dei oritur, Innocentio II canonice electo decimo tertio kalendas martii, qui Gregorius antea uocabatur; sed Petro Petri Leonis filio, uiolentia amicorum suorum, qui potentissimi in Urbe erant, fauente sibi Rogerio Siculo, intruso. Innocentii causam Bernardus per octo annos strenue propugnauit. uide epistolam 124 et sequentes. Nam et inter alia hoc ipso anno a Patribus concilii, Stampis ea de re habiti, arbiter una uoce constitutus, Innocentium Anacleto preferendum declarauit et Henricum Anglie regem ad eum suscipiendum induxit, uite libro 2, cap. 1. uide Prefationem nostram generalem, § 4.

Eodem anno ipse Bernardus summa animi demissione episcopatum Genuensem, Sigefridi anno superiori  ad superos translati morte destitutum, recusauit. Balduinus uero in concilio apud Clarum-Montem in Gallia habito, primus ex Cisterciensibus sacro cardinalium collegio adscriptus est: cui adiunctus putatur Martinus uir ille integerrimus, cuius meminit Bernardus in libro 4 de Consideratione, cap. 5. de Balduino, in epistolis 144, 244.

1131. Innocentio Leodii magnifice recepto, cum prius sub finem anni superioris in Galliam se recepisset, Bernardus repressit Lotharium imperatorem, episcopales inuestituras repetentem; eumque summus Pontifex ibidem in Germanie regem coronauit, Rome post duos annos imperatorio diademate donandum. Peracta uero Leodii Quadragesima presentis anni, Innocentius in Gallias redux, ad concilium contra Anacletum mense octobri Remis indictum profectus, Ludouicum Iuniorem in locum Philippi fratris, ex equi lapsu infeliciter necati, regem consecrauit. Quo quidem concilio soluto, inquit  Sugerius in uita Ludouici Grossi, dominus Papa Autissiodori delegit demorari, reliquo nempe tempore labentis anni, cum prius Cluniacum, cuius ecclesiam dedicauit, deinde Claram-uallem aliasque ecclesias uisitasset, comitante ipsum ubique Bernardo. Leodii conuentum post concilium Remense narrat Ernaldus in libro 2 de uita Bernardi. cap. 1, contra expressam Sugerii auctoritatem.

Hoc etiam anno Bernardus, ut habet magnum Chronicum Belgicum, episcopatum Catalaunensem electus recusauit, et per ipsum Gaufredus abbas Sancti-Medardi-Suessionensis fit episcopus Catalaunensis. Idem refert Albericus, qui et addit, Innocentium Sancti-Medardi ecclesiam consecrasse, idibus nimirum octobris, ante concilium Remense ut habet Chronicum eiusdem monasterii.

Hoc itidem anno, Thomas prior Sancti uictoris Parisiensis, uir integerrimus, pro iustitia crudeliter perimitur a nepotibus Theobaldi Neoterii archidiaconi Parisiensis, cui ob exprobratas in ecclesiasticos  exactiones inuisus erat. Nec multo post Archembaldus subdiaconus Aurelianensis idem mortis genus eademque de causa subiit, Ioanne auctore ecclesie S. crucis itidem archidiacono. Pro priore S. uictoris scripsit Bernardus epistolas 158, 159, 160, 162; et pro subdiacono, epistolam 61. Suscepta autem est et agitata utriusque causa in concilio Iotrensi, diecesis Meldensis.

Fundantur Morerola, in Castella et territorio Zamorensi; monasterium S. Ioannis de Tarouca in Lusitania, diecesis Lamecensis; Longus-Pons, in diecesi Suessionensi; Charus-Locus, in diecesi Bisuntinensi; Bonus-Mons, in Sabaudia, diecesis Gebennensis; Rieuallis, in Anglia, diecesis Eboracensis.

1132. Discedentem e Galliis Innocentium Bernardus in Italiam prosecutus, Pisanos et Genuenses reconciliauit, oblatumque denuo Genuensem pontificatum, Syro uel deferente, uel in sedem necdum  euecto, modeste constanterque reiecit.

Exorta item est Cluniacenses inter et Cistercienses magna controuersia, occasione uidelicet priuilegii, quo istos Innocentius a decimarum solutione exemit. uide epistolas 228, 283.

Fundantur monasterium ualcellense, in diecesi Cameracensi; uide epistolam 186; ac monasterium Trium-Fontium, in Anglia, diecesis Eboracensis. uide epistolas 92, 94 sqq.

1133. S. Bernardus, in Italiam anno superiori profectus, cum uires Innocentio non sufficerent ad Romam expugnandam , Henrico Maioris Britannie regi scripsit epistolam 138, ad ferendum suppetias. Sed tandem Innocentius urbem ingressus, in basilica Lateranensi Lotharium coronauit imperatorem; quo abeunte, Anacleto per urbem grassanti cedere coactus, Pisas se contulit. Unde Bernardus mittitur in Germaniam, Conradum cum  imperatore Lothario reconciliaturus. Qua occasione captata, Rogerius Sicilie tyrannus, ab Anacleto regis nomine donatus, Pisanos ab Innocentii obedientia retrahere conatur: quibus in fide constanter persistentibus, S. abbas congratulatoriam hoc anno dedit epistolam 130. Porro in illo eius itinere contigit Mascelini conuersio, de qua uite libro 4, cap. 3, necnon et ducisse Lotharingie, ibid.

1134. Concilium Pisanum celebratur, ad quod cum Bernardus Innocentii iussu facta pace cum Lothario et Conrado accedens per Lombardiam iter ageret, Mediolanenses sacrorum communione et metropolitana dignitate priuati, quod Anselmum archiepiscopum secuti, Conrado et Anacleto adhesissent, litteris illum interpellant, de restituenda sibi pontificis et imperatoris Lotharii gratia, quibus peracto concilio adfuturum se promisit, datis epistolis 132, 133. Nec mora, concilio eius potissimum prudentia absoluto, cum Mattheo Albanensi et Guidone episcopo Pisano cardinalibus, necnon et Gaufrido  Carnotensi, delegatur ad componendam Mediolanensium pacem: a quibus ingenti plausu et summa ueneratione acceptus, archiepiscopalem honorem sibi pertinaciter delatum uix effugere potuit. Multis uero ibidem conuersis de quibus epistola 135, primam eodem loci Ordinis sui coloniam, scilicet Charam-uallem, aliis mendose Claram-uallem, excitauit. Inde iussu Innocentii, ut habet Sigonius, de Regno Italie, lib. 11, ad pacificandas ipsas inter se Lombardie ciuitates profectus, Papiam et Cremonam se contulit. Cum autem apud Cremenses nichil profecisset, eorum Innocentio pertinaciam significauit epistola 318.

Interim post concilium ad superos migrat Norbertus Ordinis Premonstratensis fundator. Sed et Stephanus abbas Cisterciensis, quinto kalendas aprilis: cui post reiectum Widonem, qui Stephano adhuc superstite electus, sex menses pedum gessit pastorale, substitutus est Rainaldus, filius Milonis comitis  Barri-super Sequanam, inquit lib. 8 Ordericus monachus Clare-uallensis. Is preclara instituta capitibus octoginta septem comprehensa in capitulo generali ordinauit, que uidere licet in Annalibus Manriquez.

Fundantur preter Charam-uallem Mediolanensem. Hem [.....] erodium, in diecesi Treuirensi; uallis-Clara, in diecesi Laudunensi. Primus abbas Henricus de Murdach, ad quem epistola 321.

1135. Bernardo ex Italia reduce per urbem Mediolanensem, uite libro 2, cap. 4, transfertur Clara-uallis in commodiorem locum, uite libro 2, cap. 5, ubi cum uix tantisper consedisset, iussus est in Aquitaniam se conferre cum Gaufrido Carnotensi, ad reuocandum Guillelmum comitem Pictauensem, aliosque schismaticos a Gerardo Engolismensi episcopo seductos, ibidem cap. 6. Postea aliquandiu sibi redditus, insignem illam in Cantica explanationem, hortante altero Bernardo Portarum priore  Cartusiano aggressus est. uide epistolas 153, 154.

Fundatur Busaium, in diecesi Nannetensi, ab Ermengarde Britannie comitissa, quam in predicto itinere a seculi uanitate reuocauit. uide epistolas 116, et 117. Primus abbas Ioannes, ad quem epistola 232. Fundantur etiam Alta-Cumba, in diecesi Gebennensi; Gratia-Dei, in Santonensi; Eberbachum, in Moguntina.

1136. Guido, inter Bernardi fratres natu maior, extra Claram-uallem, iuxta fratris uaticinium, uite libro 2, cap. 12, moritur, nimirum Pontiniaci.

Fundantur Balerna, in diecesi Bisuntinensi; primus abbas Burchardus, ad quem epistola 146; Domus-Dei, ad Charum fluuium in diecesi Bituricensi, cuius abbas fuit Robertus Bernardi consanguineus, ad quem epistola 1; Alba-Ripa, in diecesi Lingonensi. Denique adoptatur monasterium Alpense, diecesis Gebennensis, tradente Guarino abbate, postea episcopo Sedunensi. uide epistolam 253.

1137. Innocentii II 8, Lotharii II imperatoris 12,  Ludouicus uI regni sui anno 29 Parisiis mortuus est kalendas augusti; cui successit filius Ludouicus uII Iunior appellatus, quod uiuente patre regnare cepisset.

Hoc ipso anno Bernardus ab Innocentio accitus, tertio in Italiam progreditur, sub Anacleto laborantem uexatione Rogerii Siculi, qui a Rainulfo duce Bernardi precibus superatus, cum armis preualere non posset, ad uerba se conuertit, atque Anacleti causam in ore Petri Pisani uiri eloquentissimi reponere se simulans, cum ipsum a Bernardo conuictum et reductum uidisset, ne sic quidem ad meliora potuit emolliri.

Fundantur monasterium Columbe, in Italia, diecesis Placentine; Bochia in Hungaria, diecesis uespriniensis, quamuis a nonnullis ad annum 1153 referatur. Item adoptatur monasterium Belli-Fontis, nunc uallis-Paradisi nuncupatum, in Hispania, diecesi Zamorensi.

 1138. Lotharius II imperii anno decimo tertio regnare desiit tertio nonas decembris, succedente Conrado Franconie duce, quondam eius emulo. Quo etiam anno misere interiit Anacletus pseudo-pontifex, cui suffectus ex Rogerii factione Gregorius cardinalis, uictor uocitatus, qui supreme dignitatis insignia Bernardo resignans, schismati tandem, post septem annos S. Doctoris studio ac prudentia compresso, finem optatum imposuit. uide epistolam 317. Abbas uero sanctus Romanam curiam nulla mora interposita deserens, nichil inde in Gallias referre uoluit pro xeniis, preter dentem S. Cesarii, aliasque sanctorum reliquias, uite libro 4, cap. 1. Qui de statu electionis Lingonensis a Lugdunensi metropolita contra sponsionem Rome initam celebrate certior factus, uarias scripsit epistolas 165 et sequentes, cui quidem dolori accessit alius longe grauior, nempe de Gerardi fratris obitu, cuius inductas in Italia, ubi comitem eum habuerat in extrema  sua peregrinatione, a Deo impetrarat, quem multis lacrymis prosecutus est sermone uigesimo sexto in Cantica, a quo resumpsit aureum hoc opus a se interruptum.

Ipso anno Rainaldus Remensis archiepiscopus obiit, ut refert Auctarium Gemblacense: post biennium uero, scilicet anno 1140, Samson Carnotensis ecclesie prepositus Remorum ordinatur archiepiscopus, cum ipse Bernardus hanc dignitatem recusasset.

Fundatur monasterium Benedictionis-Dei, in diecesi Lugdunensi, cui prefectus Albericus, ad quem epistola 173. Adoptatur etiam monasterium Dunense, diecesis Brugensis. Primus abbas Robertus, cui scribitur epistola 324, Bernardo apud Claram uallem aliquando successurus.

1139. Conuocatum est Rome concilium Lateranense mille circiter episcoporum, in quo iterato damnati Petri Leonis fautores, infirmate ab eo facte ordinationes, torneamenta interdicta, Arnoldus  Brixianus, tanquam hereticus Italia excedere iussus. A qua quidem sententia aduersus Anacleti fautores seueritate Bernardus uindicare laborauit Petrum Pisanum cardinalem, Innocentio prius a se reconciliatum, ut patet ex epistola 213. Nec multo post Innocentius ipse a Rogerio Sicilie duce dolose captus est, quod pacis diu exoptate inter utrumque componende fuit occasio.

Hoc item anno Malachias archiepiscopus, Hibernie primas, Romam iter aggressus est, non uero, ut uult Baronius, anno 1137, cum constet ex Bernardo, uite S. Malachie capite 10, Malachiam ab hac peregrinatione nouem duntaxat annos superuixisse, itemque ex capite ultimo, anno 1148 decessisse. Malachias uero in hoc itinere Claram-uallem adiens, ibi sex socios reliquit, qui Cisterciense institutum edocti, illud postea in Hiberniam transtulerunt.

1140. Habetur concilium Senonense aduersus Abelardum, qui condemnatis, errorum capitulis  Sedem Romanam appellauit quidem, sed Petri uenerabilis persuasione cedens appellatione, Cluniaci remansit: ac eiusdem opera Ecclesie reconciliatus, cum per biennium ibi laudabiliter uixisset, in monasterio S. Marcelli Cabilonensi, quo morbi curandi causa se contulerat, cessit e uita. uide epistolam 197 et sequentes, et ibidem Notas.

Fundantur hoc anno Clarus Mariscus, in diecesi Audomarensi; Blancha-Landa, in Wallia Anglie prouincia, diecesi Meneuensi; Ursaria, in regno Callecie, diecesi Auriensi; Aripatorium, aliis Ripatorium, in diecesi Trecensi, cui prefectus Alanus, postea episcopus Autissiodorensis, uite S. Bernardi compilator. Item Innocentius monasterium S. Anastasii ad Aquas-Saluias reparatum Clare-uallensibus attribuit, prefecto Bernardo Pisano, S. Bernardi discipulo, qui subinde Eugenii III nomine in Sedem Romanam assumptus est. Denique adoptantur monasterium Benchorense, a Malachia Hibernie  primate Bernardo concessum; necnon et Case-Marium, in ciuitate uerulana, in Italia.

1141. Innocentius papa, ait Robertus, de Monte, interdixit terram dominicam regis Ludouici, quia nolebat recipere archiepiscopum Bituricensem, quem tamen postea recepit, et absoluit eum de sacramento quod irrationabiliter fecerat. uide epistolam 218 et sequentes.

Quo etiam anno idem rex Francorum Ludouicus, ut habet idem auctor, afflixit comitem Theobaldum, et uastauit terram eius, maxime in Campania, ubi combussit castellum uitreuuium, seu uitriacum, ubi multitudo diuersi sexus hominum et etatis, nimirum mille trecente anime, teste Roberto de Monte in Supplemento ad Sigibertum, qui hoc refert ad annum 1143, cremata est. Consule epistolas 217, 220, 222, 223.

Hoc tempore contigit obitus Humbeline sororis sancti Bernardi, de qua uite libro I, cap. 6.

 Fundatur cenobium Melli-Fontis, in Hibernia; diecesis Armachane, Malachia procurante, ascitis ex Clara-ualle Christiano ac sociis, quos predictus episcopus instituendos ibi reliquerat. uide epistolas 356, 357.

1142. Iuo presbyter cardinalis ex canonico regulari S. uictoris apud Parisios, mittitur in Gallias ad ferendam sententiam in Radulphum uiromanduorum comitem, qui repudiata priori uxore Petronilla. Theobaldi comitis sorore, Guillelmi Aquitanie ducis filiam, Regine sororem, superinduxerat. Quo etiam anathemate inuoluti Bartholameus Laudunensis, Simon Nouiomensis, Petrus Siluanectensis episcopi, diuortii auctores. uide epistolas 216, 217, 220, 221.

Item Alfonsus Lusitanie rex se suumque regnum Clare-ualli uectigale fecit, assignatis quinquaginta marabitinis siue dipondiis auri probati.

Quo etiam anno, teste Roberto de Monte, uel proxime euoluto, ut tradit Ortelius in Anselmo  Gemblacensi apud Mireum, animam celo reddidit magnus ille Hugo uictorinus, S. Bernardi amicus et cultor precipuus, alter sui seculi Augustinus. uide epistolam 70.

Fundantur monasteria Melonis, in Callecia, diecesis Tudensis, et Superadi, circa hec tempora in diecesi Compostellana. Item Alta-Crista, in Sabaudia, diecesis Lausanensis.

1143. Conradi III imperatoris 5, Ludouici uII Francorum regis 6, Innocentius papa moritur octauo kalendas octobris cum sedisset annos fere quatuordecim; cui succedit Guido de Castello, dictus Celestinus II, ad quem epistole 234, 235.

Fundantur Aluastrum, in Suecia, diecesi Lincopensi; Noua-uallis , ibidem; Bella-Pertica, in diecesi Montis-Albani; Meyra, in Callecia, diecesis Lucensis.

1144. Celestinus papa, semestri necdum exacto, decessit: cui subrogatur Gerardus camerarius ex canonico regulari, presbyter cardinalis tit. S. Crucis  in Ierusalem, Lucius II nuncupatus. Quo tempore Bernardus inter Ludouicum regem et Theobaldum comitem pacem composuit. Legende epistole 220 et sequentes.

Hoc item anno moritur Bartholomeus Firmitatis abbas, frater S. Bernardi. Item Stephanus Catalaunensis cardinalis episcopus Prenestinus ex Ordine Cisterciensi, uir magne sanctitatis, cui Bernardus uarias inscripsit epistolas.

Fundatur Belli-Locus, in diecesi Rutenensi.

1145. Conradi III imperatoris 7, Ludouici uII Francorum regis 8, Lucio pape quinto kalendas martii defuncto substituitur Eugenius III ex abbate S. Anastasii ad Aquas-Saluias, Bernardus antea uocatus, de quo supra anno 1140. uide epistolam 237 et sequentes. Quo tempore S. Bernardus a Ludouico rege de sacra expeditione consultus, rem ad summi Pontificis sententiam remittit, ex nostra Prefatione generali, § 7.

 Fundatur Pratea, in diecesi Bituricensi.

1146. In concilio Carnotensi pro expeditione sacra indicto hoc anno, ad quod Petrus uenerabilis inuitatus, epistola 364, uenire non potuit, ut colligitur ex eius responsione, epistola 18, lib. 6, S. Bernardus in primarium militie ducem electus, ex mandato Eugenii, Germanie populos, Francos Orientales, Baioarios, Anglos, etc. ad capessendam Crucem tum litteris, tum uiua uoce cohortatus est, multis suffragantibus miraculis, epistolis 363, 365, et libro de Miraculis S. Bernardi.

Hoc itidem anno Tornacensis Ecclesia, que per quingenos et amplius annos episcopis Nouiomensis Ecclesie commendata fuerat, proprium episcopum, Anselmum nomine, ex abbate S. uincentii Laudunensis, ab Eugenio papa III recepit, Bernardo abbate Clare-uallensi inter alios procurante.

Fundantur Boxelona, in Anglia, diecesis Cantuariensis; uillarium, in Brabantia, diecesis Namurcensis.  Huius fundationem Auctarium Gemblacense apud Mireum reponit anno sequenti, his uerbis: »Monachi duodecim cum Laurentio abbate, et quinque Conuersis, a B. Bernardo ex Clara-ualle in Brabantiam missi, uillariense monasterium edificarunt.«

1147. Eugenius anno superiori, Romanis Arnaldi factione, de qua epistola 242, infestantibus, in Galliam confugiens, hoc anno Parisiis honorifice excipitur a Ludouico rege, qui cum anno precedenti, ut refert Robertus de Monte in Appendice ad Sigibertum, apud uezeliacum, die dominica in Ramis palmarum crucem assumpsisset, simulque Robertus frater eius, et Gaufridus comes Mellenti, et alii multi, hoc anno Parisius recesserunt, nimirum die 14 iunii, ut habet Chronologia Cluniacensis, in Syriam contra Saracenos profecturi.

Hoc eodem anno plures uariis in locis habite synodi. Prima Stampis, in qua de negotio Ierosolymitano  et regni dispositione, Bernardo presente, actum est, Gallie administratione Sugerio S. Dionysii abbati commissa. uide Chronic. S. Dionysii tom. 2; Spicil. et lib. Mirac. S. Bernardi, cap. 16. Secunda Autissiodori, presidente Eugenio. Tertia Parisiis, teste Ottone Frisingensi, in Frid. lib. 1, cap. 50. In quibus causa Gilberti Porretani proposita, ad concilium Remense anno proximo celebrandum remissa est. uide Prefationem generalem.

Preterea Bernardus cum Alberico cardinali Ostiensi et legato, Gaufridoque Carnotensi, pergit in Aquitaniam contra Henricum hereticum, de quo in nostra Prefatione generali, et in epistola 241. Quo etiam anno Alfonsus Lusitanie rex, urbe Scalabi meritis S. Bernardi expugnata, datis litteris monachos petit ad instituendum Ordinis Cisterciensis in suo regno monasterium.

Fundantur Alcobatia a predicto rege in Lusitania: diecesi Ulissiponensi; uallis-Richerii, in diecesi  Baiocensi: Morganium, in Wallia; monasterium de Spina, in diecesi Palentina in Castella a Sancia Alfonsi regis sorore. uide epistolam 301. Item adoptatur Grandis-Silua Ordinis S. Benedicti in diecesi Tolosana, Bernardo eius abbate se et domum suam tradente. uide epistolam 242.

1148. Initio concilio Remensi decimo quarto kalendas aprilis, Eugenio presidente, carcere damnatur Eon fatuus hereticus: Gilbertus uero Porretanus, Pictauensis episcopus, a Bernardo conuictus, suos retractat errores. Nec multo post Eugenius, agente sancto abbate, scripta Hildegardis approbauit in concilio Treuirensi, cum prius Tullensis ecclesie dedicationem, cui et Bernardus interfuit, peregisset. Quo eodem anno prefatus Eugenius cum capitulo Cisterciensi adfuisset, nouumque cemeterium sacrasset, fratribus non sine lacrymis ualedicens, in Italiam remeauit.

Post Eugenii e Gallia discessum, S. Malachias Hibernie primas, Romam denuo ad summum Pontificem  pallii causa profecturus, optato die et loco apud Claram-uallem diem feliciter causit ipso die solemnis Commemorationis omnium defunctorum, cuius memoria statim ab ipsius morte celebris haberi cepit. uide epistolam 374, consolatoriam ad Hibernienses; item uitam eius, tomo 2; et duos sermones in eius depositione habitos, tomo 3. Porro cum S. Malachias in extremis iam fere ageret, consummato edificio noue Clare-uallis, ossa uenerabilium Patrum, qui in priori cenobio obdormierant, e ueteri cemeterio in nouum translata sunt, in festo omnium Sanctorum, ex sermone primo de S. Malachia, n. 2. Eius canonizatio in Chronico Clare-uallensi apud Franciscum Chiilletium refertur ad annum 1192.

Eodem anno obiit beatus Humbertus abbas Igniacensis, non anno 1145, ut putat Manricus. Probationes uide in Notatione ad sermonem de eius obitu a Bernardo habitum, qui exstat in tomo III.

 Fundatur Camberona, in diecesi Cameracensi. Primus abbas Fastradus ex Clara-ualle, cui etiam post Robertum prefuit. Adoptatur etiam Alna, prius Benedictinorum, deinde canonicorum regularium in diecesi Leodiensi. Item in capitulo Cisterciensi hoc anno Serlo abbas Sauiniacensis se ac triginta monasteria, que a Sauiniaco Benedictinorum monasterio diecesis Abrincensis pendebant, Clare-ualli subdidit: quatuor uero Stephanus, congregationis Obazinensis in diecesi Lemouicensi nascentis pater et institutor.

1149. Hoc anno cum infelicem exitum habuisset transmarina expeditio, Ludouicus in Galliam reuersus est. uide epistolam 386, librum 2 de Consideratione, cap. 1, et uitam S. Bernardi, lib. 3. cap. 4. Qui quidem ad nouam iterum se accingens, a Cisterciensibus retardatur, ut tradit Robertus abbas in Chronico ad annum 1150.

Eodem anno Henricus, Ludouici regis Francie frater  prius Thesaurarius  Beati Martini Turonis, post apud Claram-uallem monachi ueste indutus, prouehitur ad episcopatum Beluagice ciuitatis: quod quidem Chronicon Sancti-Petri-uiui Senonensis anno sequenti reponit. Lege epistolam 307 et Notas.

Fundantur Fons-Moriniacus, in diecesi Bituricensi; Albe-Petre, in Lemouicensi; Longum-uadum, in Lingonensi; Laus-Beate-uirginis, in Tornacensi. Adoptatur Bullencuria, canonicorum regularium in diecesi Trecensi.

1150. Eugenio Rome ad S. Petrum post multos conflictus restituto, Bernardus librum secundum de Consideratione transmittens, apologiam de Ierosolymitane expeditionis consilio pretexit, recipitque epistolam consolatoriam a Ioanne Case-Marii in ciuitate uerulana abbate, que est modo epistola 386 inter Bernardinas.

1151. Rainaldo abbati sub finem anni superioris  defuncto, nimirum decimo septimo kalendas ianuarii, suffectus est Goseuinus ex abbate Bone-uallis uiennensis. uide epistolam 270.

Item moritur Hugo Autissiodorensis episcopus, uir bone memorie dictus in Chronico S. Petri-uiui. De successoris electione uide epistolas 261, 274 et  sequentes. Obiit item Sugerius abbas S. Dionysii, uir integerrimus, cui in extremis posito Bernardus scripsit epistolam 266. Hoc anno, Ludouicus et Alienora, inquit Robertus de Monte, in Quadragesima apud Balgenceium, dato sacramento coram archiepiscopis et episcopis quod consanguinei essent, separati sunt auctoritate Christianitatis.

Fundatur monasterium Esronense, in Dania, diecesi Roskildensi.

1152. Eugenii III 8, Ludouici uII Francie regis 15, Conradus imperii anno 13 purpuram morte resignat Friderico cognomento Aenobarbe, Sueuie duci, Conradi ex fratre nepoti. Sed et Theobaldus Campanie comes, uir insignis pietatis, sexto idus ianuarii defunctus, in monasterio Latiniacensi, ad Matronam aiius fuerat aduocatus, sepelitur, ad quem non longe ante obitum Bernardus scripsit epistolam 271.

Adoptatur abbatia de Moroliis, in diecesi Malleacensi. Fundatur abbatia Clari-Montis, in diecesi  Cenomannensi. Circa hoc tempus adoptatur Armentaria, in Callecia, diecesi Compostellaue.

1153. Friderici I imperatoris 2, Ludouici uII Francie regis 16. Eugenius diem clausit sexto idus iulii, cum sedisset annos octo menses quatuor dies tredecim; cui successit Conradus, ex canonico regulari episcopus Sabinensis, dictus Anastasius Iu. Nec longe post sanctissimus doctor Bernardus, multis pro Deo et Ecclesia defunctus laboribus, cum a media hiemis tempestate graui morbo correptus, ut scribit epistolis 288, 307, 308, pacem nichilominus inter Metenses composuisset, in pace tandem ipse quieuit decimo tertio kalendas septembris, tribus ante meridiem horis, anno etatis sexagesimo tertio, monastice professionis quadragesimo, prefecture trigesimo octauo. Qua etiam hebdomada Ascalon, munitissima ciuitas in Palestina, iuxta Sancti promissionem frequentius repetitam, a Christianis capta est, ut testatur Gaufridus uite S. Bernardi libro 3, cap. 4. Bernardus apud Claram-uallem successorem  habuit Robertum ex abbate Dunensi.

Fundantur monasteria Petrose, diecesis Petragoricensis; De Moris, diecesis Lingonensis; et adoptatur abbatia Montis-Rami, diecesis Auriensis in Callecia.



SANCTI BERNARDI ABBATIS CLARAE-uALLENSIS OPERUM TOMUS PRIMUS COMPLECTENS EPISTOLAS NUMERO CCCCLXXXII 



[EPISTOLAE.]





[EPISTOLAE.*]



1 EPISTOLA PRIMA  . AD ROBERTUM NEPOTEM SUUM, QUI DE ORDINE CISTERCIENSI TRANSIERAT AD CLUNIACENSEM  . Robertum consanguineum, qui uel horrore strictioris regule, seu uite laxioris illecebra, uel etiam blanditiis et subdolis aliorum susurris inductus a Cisterciensibus ad Cluniacenses transierat, mira caritate et affectu plusquam paterno reuocat.


1. Satis et plusquam satis sustinui, dilectissime  fili Roberte  , si forte Dei pietas, et tuam per se, et meam per te animam dignaretur inuisere: tibi scilicet inspirando salutarem compunctionem, mihique de tua salute letitiam. Sed quoniam usque adhuc frustratum me cerno ab exspectatione mea, iam non ualeo tegere dolorem meum, anxietatem reprimere, dissimulare tristitiam. Unde et contra iuris ordinem cogor reuocare, lesus, eum qui me lesit; spretus, requirere contemptorem; iniuriam passus, iniuriatori satisfacere; rogare denique, a quo rogari debueram. Dolor quippe nimius non deliberat, non uerecundatur, non consulit rationem, non metuit dignitatis damnum; legi non obtemperat,  iudicio non acquiescit, modum ignorat et ordinem: id omnimodo et solummodo satagente animo, quo uel careat, quod se dolet habere; uel habeat, quo se dolet carere. At, inquis, nec lesi quempiam, nec spreui; sed spretus potius ego, ac multifarie lesus, tantum fugi malefactorem meum. Cui iniuriam feci, si iniurias fugi? An non expedit cedere persecutori, quam resistere? fugere ferientem, quam referire? Recte: assentio. Non ut contenderem cepi hec, sed ut contentionem dirimerem. Fugere persecutionem non est culpa fugientis, sed persequentis. Non contradico. Omitto quod factum est, non requiro cur, uel quomodo factum est: culpas non discutio, non  retracto causas, non recordor iniurias. Solent enim hec magis instigare, quam mitigare discordias. Solum quod mihi magis est cordi, loquor. Me miserum, quod te careo, quod te non uideo, quod sine te uiuo, pro quo mori, mihi uiuere est; sine quo uiuere, mori! Non igitur quero cur abieris, sed quod iam non redieris queror; non causas discessionis, sed moras causor regressionis. ueni tantum, et pax erit: reuertere, et satisfactum est. Redi, inquam, redi, et letus cantabo: Mortuus fuerat, et reuixit; perierat, et inuentus est .

2. Fuerit certe mee culpe quod discessisti. Delicato quippe adolescentulo austerus exstiteram, et tenerum durus nimis inhumane tractaui. Hinc enim et presens quondam aduersum me, quantum memini,  murmurare solebas; 2 hinc et nunc, sicut audiui, etiam absenti derogare non cessas. Non tibi imputetur. Possem forsitan excusare et dicere, quia sic lasciui pueritie motus cercendi erant; ac rudibus annis debebantur aspera illa discipline districtioris initia. Scriptura attestante, que ait, Percute filium tuum uirga, et liberabis animam eius a morte ; et rursum: Quos enim diligit Dominus, corripit; flagellat autem omnem filium quem recipit ; et illud: Utiliora sunt uerbera amici, quam oscula inimici . Sed fuerit, ut dixi, mee culpe quod discessisti: ne dum de reatus perpetratione contenditur, emendatio retardetur. At uero hinc uel procul dubio incipiet esse et tue, si non parcas penitenti, induigeas confitenti: quia  potui quidem aliquando in aliquibus fuisse erga te indiscretus, sed certe non maleuolus. Quod si et in futuro hanc ipsam indiscretionem meam suspectam habes; noueris me iam non esse qui fueram, quia nec te puto fore qui fuisti. Mutatus mutatum inuenies, et quem ante metuebas magistrum, comitem amplectere securus. Itaque siue mea culpa recesseris, ut tu putas, et ego non excuso; siue tua, ut multi putant, etsi ego non accuso; siue mea simul et tua, quod ego magis puto: ex hoc iam si redire renueris, solus profecto inexcusabilis eris. uis ab omni culpa liber esse? reuertere. Si tuam agnoscis, ignosco: ignosce et tu mihi, ubi meam agnosco. Alioquin aut tibi nimis indulges, qui tuam culpam et agnoscis, et  dissimulas; aut mihi nimis immisericors es, cui nec satisfacienti ignoscendum putas.

3. Iam si redire recusas, aliam quere occasionem unde falso blandiaris conscientie tue: quia non  erit ultra quod formidare debeas de rigore districtionis mee. Neque enim formidandum est quod futurus sim presenti formidolosus, cui adhuc absenti iam toto sum corde [al. corpore] prostratus, totis adstrictus uisceribus. Humilitatem exhibeo, caritatem promitto: et tu times? Intrepidus ueni quo te uocat humilitas, pertrahit caritas. Securus accede, talibus preuentus obsidibus. Fugisti seuum, reuertere ad mansuetum: reuocet te mea lenitas, cuius seueritas effugauit. uide, fili, quam te cupiam duci, non spiritu seruitutis iterum in timore, sed spiritu adoptionis filiorum, in quo clamare et tu non confundaris, Abba, Pater : causam utique tanti doloris mei non minis apud te, sed blandimentis; precibus, non terroribus agens. Alius  forsitan aliter tentaret. Et uere quis alius non magis discuteret reatum, et incuteret metum; non oppoponeret uotum, et proponeret iudicium; non argueret inobedientie, non indignaretur apostasie; quod de tunicis ad pelliceas, de oleribus ad delicias, quod denique ad diuitias de paupertate transieris? Sed ego noui animum tuum, qui facilius possit amore flecti, quam timore compelli. Denique quid necesse est his pungere non recalcitrantem, ualde timidum magis exterrere, per se satis 3 erubescentem confundere amplius: cui sua ratio magister, cui propria conscientia uirga, et ingenita uerecundia lex discipline est? Quod si cui mirum uidetur, quomodo puer uerecundus, simplex timoratus, ausus fuerit contra uoluntatem fratrum, magistri imperium, regulare  decretum, suum deserere et uotum, et locum: miretur etiam quod et Dauid sanctitati subreptum sit , quod sapientie Salomonis illusum , quod Samson fortitudini obuiatum . Qui protoplastum dolo captum expulit de patria felicitatis, quid mirum si tenero subripuit adolescentulo in loco horroris et uaste solitudinis? Huc accedit quod nec, sicut illos Babylonicos senes, species decepit eum ; nec, sicut Giezi, pecunie amor ; nec honoris ambitio, sicut Iulianum Apostatam  ; sed fefellit illum sanctitas, seduxit religio, perdidit auctoritas seniorum. Queris quomodo?

4. Primo quidem missus est magnus quidam prior  ab ipso principe priorum; foris quidem apparens in uestimentis ouium, intrinsecus autem lupus rapax; deceptisque custodibus, estimantibus quippe ouem esse, ue! ue! admissus est solus ad solam lupus  ouiculam. Nec refugit ouicula lupum, quem et ipsa putabat ouem. Quid plura? attrahit, allicit, blanditur, et noui euangelii predicator commendat crapulam, parcimoniam damnat; uoluntariam paupertatem, miseriam dicit; ieiunia, uigilias, silentium, manuumque laborem, uocat insaniam: e contrario otiositatem, contemplationem nuncupat; edacitatem, loquacitatem, curiositatem, cunctam denique intemperantiam nominat discretionem. Quando, inquit, delectatur Deus cruciatibus nostris? ubi precipit Scriptura quempiam sese interficere? Qualis uero religio est fodere terram, siluam excidere, stercora comportare? Nunquid non sententia ueritatis est, Misericordiam uolo, et non sacrificium?  et, Nolo mortem peccatoris, sed magis ut conuertatur  et uiuat?  et, Beati misericordes, quoniam ipsi misericordiam consequentur?  Utquid uero Deus cibos creauit, si non liceat manducare? utquid nobis corpora dedit, si prohibeat sustentare? Denique, qui sibi nequam, cui bonus?  Quis unquam sanum sapiens, carnem suam odio habuit? 

5. Talibus tandem allegationibus male credulus puer circumuentus seducitur, seductorem sequitur, Cluniacum ducitur; tondetur, raditur, lauatur; exuitur rusticanis, uetustis, sordidis; induitur pretiosis, nouis ac nitidis; et ita in conuentum suscipitur. Sed cum quali putas honore, cum quo triumpho, cum quanta reuerentia? Defertur ei super omnes cetaneos suos, et tanquam uictor rediens a pugna, sic laudatur  peccator in desideriis anime sue . Sustollitur in altum, statu non mediocri collocatur, ita ut multis senioribus prelatus sit adolescens: fauet, blanditur, congratulatur ei uniuersa fraternitas; exsultant omnes, tanquam uictores capta preda, quando diuidunt spolia . O Iesu bone! quam multa facta sunt pro unius animule perditione! Cuius ad hec quantumlibet robustum pectus non emollesceret? cuius interior, quantumuis spiritualis, oculus non turbaretur? cui inter talia ad suam liceat recurrere conscientiam? quis denique in tanta pompa uel ueritatem ualeat agnoscere, uel obtinere humilitatem?

6. Mittitur interea pro eo Romam. Apostolica  compellatur auctoritas; et ut Papa non neget assensum, suggeritur ei infantem olim a parentibus oblatum fuisse monasterio. Non fuit qui refelleret , iudicatum est de parte, abiudicatum absentibus. Iustificati sunt qui iniuriam fecerunt, exciderunt a causa qui passi sunt, absque satisfactione absoluitur reus. Firmatur priuilegio crudeli nimium clemens sententia absolutionis; quo reportato 4 confirmaretur fluctuanti male suasa stabilitas, securitas dubitanti. Et hic tenor litterarum, hec iudicii summa, hec totius cause definitio, ut teneant qui tulerunt, sileant qui amiserunt: inter hec autem pereat anima pro qua Christus  mortuus est, et hoc, quia Cluniacenses uolunt. Fit professio super professionem, uouetur quod non soluetur; proponitur quod non tenebitur; et cum primum pactum irritum factum sit, in secundo geminatur preuaricatio, et fit supra modum peccans peccatum .

7. ueniet, ueniet qui male iudicata reiudicabit, illicite iurata confutabit; qui faciet iudicium iniuriam patientibus , qui iudicabit in iustitia pauperes, et arguet in equitate pro mansuetis terre . ueniet pro certo, qui per prophetam minatur in Psalmo dicens: Cum accepero tempus, ego iustitias iudicabo . Quid faciet de iniustis iudiciis, qui ipsas quoque iustitias iudicabit? ueniet, inquam, ueniet dies  iudicii: ubi plus ualebunt pura corda, quam astuta uerba; et conscientia bona, quam marsupia plena: quandoquidem Iudex ille nec falletur uerbis, nec flectetur donis. Tuum, Domine Iesu, tribunal appello: tuo me iudicio seruo, tibi committo causam meam, Domine Deus sabaoth, qui iudicas iuste, et probas renes et corda ; cuius oculi sicut fallere nolunt, ita falli non possunt; tu uides qui tua, uides qui querunt et sua . Tu nosti quibus ei uisceribus in cunctis tentationibus suis semper adfuerim, quantis pro eo gemitibus aures tue pietatis pulsauerim, qualiter ad queque illius scandala, perturbationes, molestias ego urebar, torquebar, affligebar. Et nunc timeo ne frustra. Puto enim, quantum expertus sum, adolescentis per se  satis feruentis et insolescentis nec corpori talia expedire fomenta, nec menti illa glorie tentamenta. Itaque, arbiter meus Domine Iesu, de uultu tuo iudicium meum prodeat, oculi tui uideant equitatem .

8. uideant et iudicent, quid potius stare debuerit, an uotum patris de filio, an filii de se ipso, presertim cum filius aliquid maius deuouerit. uideat et famulus tuus legislator noster Benedictus, quid regularius fuerit, utrum quod factum est de infantulo, nesciente ipso; an quod ipse per se postmodum prudens et sciens fecit, cum iam etatem haberet ut de se loqueretur. Quanquam dubium non sit; promissum illum fuisse, non donatum  . Nec  enim petitio quam Regula precipit, pro eo facta fuit a parentibus; nec manus illius cum ipsa petitione inuoluta palla altaris, ut sic offerretur coram testibus. Ostenditur deinde terra, que cum illo, et pro illo dicitur data fuisse, Sed si cum terra eum receperunt, cur non et cum terra eum retinuerunt? An forte requirebant magis datum quam fructum, et pluris estimata est terra quam anima? Alioquin oblatus monasterio, quid querebat in seculo? nutriendus Deo, cur expositus erat diabolo? Ouis Christi cur inuenta est patere morsibus lupi? De seculo quippe, non de Cluniaco, te teste, Roberte, uenisti Cistercium. Quesisti, petisti, pulsasti; sed  pro tui adhuc teneritudine, te licet inuito, dilatus es per biennium. Quo tempore patienter expleto, et absque calumnia, tuis demum precibus, multisque  lacrymis, diu exspectatam impetrasti misericordiam; et quem satis desideraueras ingressum, obtinuisti. Post hec per annum iuxta Regulam , in omni patientia probatus, perseueranter et sine querela conuersatus, post annum sponte professus; tunc primum seculari ueste reiecta, religionis habitum suscepisti  .

9. O insensate puer! quis te fascinauit non soluere uota tua, que distinxerunt labia tua? Annon uel ex ore tuo iustificaberis, uel ex ore tuo condemnaberis? Quid de parentis uoto sollicitus es,  negligens tui; cum ex ore tuo, non illius, habeas iudicari; tuorum, non illius, uota labiorum exigendus sis? Et quid tibi 5 frustra quispiam blanditur de absolutione apostolica, cuius conscientiam diuina ligatam tenet sententia? Nemo, inquit, mittens manum suam ad aratrum, et respiciens retro, aptus est regno Dei . Nunquid et hoc persuadebunt non esse retro respicere, qui dicunt tibi: Euge, euge?  Filiole, si te lactauerint peccatores, ne acquiescas eis . Noli credere omni spiritui . Sint tibi multi necessarii, unus autem sit sibi consiliarius de mille . Tolle occasiones, respue blandimenta, adulationibus claude aures, te interroga de te, quia tu te melius nosti quam alius. Attende cor  tuum, discute intentionem, consule ueritatem: tua tibi conscientia respondeat, cur abieris, cur Ordinem tuum,  cur fratres, cur locum, cur me, qui et tibi propinquus carne, et propinquior spiritu sum, deserueris. Si ut arctius, ut rectius, ut perfectius uiueres; securus esto, quia non retro aspexisti: sed et gloriare cum Apostolo dicens: Que retro oblitus, et ad ea que ante sunt extentus, sequor ad palmam glorie . Sin alias, noli altum sapere, sed time : quoniam, ut cum uenia tui dixerim, quidquid tibi amplius indulges in uictu, uestituque superfluo, in uerbis otiosis, in uagatione licentiosa et curiosa, quam uidelicet promisisti, quam apud nos tenuisti; hoc procul  dubio retro aspicere est, preuaricari est, apostatare est  .

10. Et hec dico, fili, non ut te confundam, sed ut tanquam filium carissimum moneam: quia etsi multos habeas in Christo pedagogos, sed non multos patres . Nam si dignaris, et uerbo, et exemplo meo in religionem ego te genui. Nutriui deinde lacte, quod solum adhuc paruulus capere poteras; daturus et panem, si exspectares ut grandesceres. Sed heu! quam prepropere et intempestiue ablactatus es! Et uereor ne totum quod foueram blandimentis, roboraueram adhortationibus, orationibus solidaueram; iamiamque euanescat, deficiat, pereat; et lugeam miser, non tam cassi laboris damnum, quam damnate sobolis miserabilem casum.  Placetne tibi quod alius nunc glorietur de te, qui nichil utique laborauit in te? Simile mihi contigit, quod et illi meretrici apud Salomonem: cui uidelicet paruulus suus ab altera, que suum a se oppressum exstinxerat, furtim sublatus est . Tu quoque de sinu mihi, et utero abscissus es. Ablatum gemo, repeto uiolenter auulsum. Non possum obliuisci uiscera mea; quorum nimirum parte detracta non modica, non potest nisi torqueri pars reliqua.

11. uerumtamen quo tuo commodo, qua tui necessitate hoc nobis moliti sunt amici nostri? quorum manus sanguine plene sunt , quorum animam meam pertransiuit gladius , quorum dentes arma et sagitte, et lingua  eorum gladius acutus . Nam utique mihi, si in 6 aliquo unquam eos offenderam , plenam prorsus rependere uicem. Mirum uero si non plus talione recepi; si uidelicet tale aliquid in eos deliquisse potui, quale nunc ab eis pertuli. Nam, ut uerum fatear, non os de ossibus meis, uel carnem de carne mea; sed tulerunt mihi gaudium cordis mei, fructum spiritus mei, coronam spei mee, et  anime mee dimidium. Utquid hoc? forte miserti sunt tui: et ceco cecum ducenti indignantes, ne perires post me, in suum te transtulere ducatum. O molesta caritas! o dura necessitudo! Tantum tuam dilexere salutem, ut in meam impingerent.  Nisi me perempto, tu saluari non poteras? Et utinam ipsi te absque me saluent. Utinam et si ego moriar, uel tu uiuas. Sed quid? Salus ergo magis in cultu uestium, et ciborum est opulentia, quam in sobrio uictu uestituque moderato? Si pellicie lenes et calide, si panni subtiles et pretiosi, si longe manice et amplum caputium, si opertorium siluestre et molle stamineum  , sanctum faciunt; quid moror et ego quod te non sequor? Sed hec infirmantium sunt fomenta, non arma pugnantium. Ecce enim qui mollibus uestiuntur, in domibus regum sunt . uinum et simila, mulsum et pinguia corpori militant, non spiritui. Frixuris non anima saginatur, sed caro. Multi in Aegypto fratres, multo tempore Deo sine piscibus seruierunt  . Piper, gingiber, cuminum,  saluia, et mille huiusmodi species salsamentorum, palatum quidem delectant, sed libidinem accendunt. Et tu mihi in his securitatem pones? tu cum huiusmodi tutam duces adolescentiam? Prudenter sobrieque conuersanti satis est ad omne condimentum sal cum fame; qua sola non exspectata, necesse est alias atque alias de nescio quibus succis extraneis confici permistiones, que uidelicet palatum reparent, gulam prouocent, excitent appetitum.

12. Sed quid faciet, inquis, qui aliud non potest? Bene. Scio quia delicatus es, et quod his assuetus modo, duriora non possis. Sed quid, si potes facere ut possis? Queris quomodo? Surge, precingere, tolle otium, exere uires, moue brachia, complosas explica manus, exercitare in aliquo; et statim senties  sola te appetere que famem tollant, non fauces demulceant. Reddet quippe sapores rebus exercitium, quos tulit inertia. Multa que respuis otiosus, post laborem sumes cum desiderio. Siquidem otium parit fastidium, exercitium famem; fames autem  miro modo dulcia reddit, que fastidium facit insipida. Olus, faba, pultes, panisque cibarius  cum aqua, quiescenti quidem fastidio sunt, sed exercitato magne uidentur delicie. Iam forte tunicis dissuetus  exhorres nimium eas, tam propter hiemis frigus, quam propter etatis ardorem: sed 7 nunquid legisti, Qui timet pruinam, ueniet super eum nix?  uigilias times et ieiunia, manuumque laborem: sed hec leuia sunt meditanti flammas perpetuas. Recordatio deinde tenebrarum exteriorum facit non horrere solitudinem. Si futuram cogitas de uerbis otiosis discussionem , non ualde displicebit silentium. Fletus eternus et stridor ille dentium, ante cordis oculos reductus, pares tibi reddet mattam et culcitram.  Denique si totum de nocte, quod Regula precipit , bene ad psalmos uigilaueris; nimis durus erit lectus, in quo quiete non dormias. Si tantum in die, quantum professus es, manibus laboraueris; durus erit cibus quem libenter non comedas.

13. Surge, miles Christi, surge, excutere de puluere, reuertere ad prelium unde fugisti, fortius post fugam preliaturus, gloriosius triumphaturus. Habet quidem Christus multos milites qui fortissime ceperunt, steterunt, uicerunt: paucos autem qui de fuga conuersi, rursus se periculo ingesserint quod declinauerant; rursus fugarint hostes quos fugiebant. Et quia omne rarum pretiosum; gaudeo te de illis posse esse, qui quanto rariores, tanto apparebunt  gloriosiores. Alias autem si multum timidus es, cur uel times ubi non est timor, non autem times ubi magis est timendum? An quia fugisti ex acie, putas te manus hostium euasisse? Libentius te insequitur aduersarius fugientem, quam sustineat repugnantem;  et audacius insistit a tergo, quam resistat in faciem. Securus nunc proiectis armis capis matutinos somnos, cum illa hora Christus resurrexerit: et ignoras quod exarmatus, et tu timidior, et hostibus minus timendus sis? Armatorum multitudo circumuallauerunt domum, et tu dormis? Iam ascendunt aggerem, iam dissipant sepem, iam irruunt per posticum. Tutiusne est ergo tibi ut te inueniant solum, quam cum aliis; nudum in lectulo, quam armatum in campo? Expergiscere, sume arma, et fuge ad commilitones tuos, quos fugiens deserueras; ut qui te ab eis disiunxerat, ipse te denuo timor iungat. Quid armorum refugis pondus et asperitatem, delicate miles? Aduersarius instans et circumuolantia spicula facient clypeum non esse oneri, loricam non sentiri uel galeam.  Et quidem subito procedenti de umbra ad solem, de otio ad laborem, graue cernitur omne quod incipit; sed postquam ab his dissuescere, et ad illa se paulisper assuescere ceperit, usus tollit difficultatem, inuenitque facile esse quod impossibile ante putauit. Solent etiam fortissimi milites audita buccina ante congressum trepidare; at ubi ad prelium uentum fuerit, spes uictorie, et timor ne uincantur, reddit intrepidos. Quid uero tu trepidas, quem fratrum unanimitas armatorum circummuniet, cui Angeli assistent a latere, quem dux belli Christus preibit, suos animans ad uictoriam, et dicens: Confidite, ego uici mundum?  Si Christus pro nobis, quis contra nos?  Securus potes pugnare, ubi securus es de uictoria. O uere  tuta cum Christo, et pro Christo pugna! in qua nec uulneratus, nec prostratus, nec conculcatus, nec millies  occisus, fraudaberis a uictoria, tantum ne fugias. Sola causa, qua perdere possis uictoriam, fuga est. Fugiendo potes illam amittere, moriendo non potes: et beatus si pugnando moriaris, quia mortuus, mox coronaberis. ue autem tibi, si declinando pugnam, perdis et uictoriam simul et coronam! Quod ipse auertat a te, fili dilectissime, qui in iudicio de his meis litteris maiorem tibi habet inferre damnationem, si nullam ex eis in te repererit emendationem.



8 EPISTOLA II  . AD FULCONEM PUERUM QUI POSTEA FUIT LINGONENSIS ARCHIDIACONUS  . Fulconem canonicum regularem, quem auunculus blanditiis et promissis ad seculum retraxerat, grauiter et serio monet, ut potius Deo quam auunculo obediat et adhereat.


Bone indolis adolescenti FULCONI, frater BERNARDUS peccator, inde letari in adolescentia, unde in senectute non peniteat.

1. Non miror si mireris, sed miror si non mireris, unde mihi ut ad te scribere uellem, ciuem rusticus, scholaticum  monachus, cum nulla hinc tibi occasio necessaria occurrat, nulla se ratio patens  ostendat. At si attenderis quod scriptum legis, Sapientibus et insipientibus debitor sum ; et illud, Charitas non querit que sua sunt : forsitan intelliges quidquid illa iusserit, non esse presumptum. Charitas enim ad te obiurgandum me compulit, que tibi condolet, quamuis non dolenti: que tibi miseretur, licet non miserabili. Et inde magis dolet, quod cum sis dolendus, non doles: et inde magis miseretur, quod cum miser sis, miserabilis non es. Nec frustra forsitan tibi compatitur, dummodo patienter tu audias unde compatiatur. uult te tuum sentire dolorem, ut iam non habeas unde dolere: uult te tuam scire miseriam, ut incipias miser non esse. O bona mater caritas, que siue foueat infirmos, siue exerceat prouectos, siue arguat inquietos;  diuersis diuersa exhibens, sicut filios diligit uniuersos! Cum te arguit, mitis est; cum blanditur simplex est. Pie solet seuire, sine dolo mulcere: patienter nouit irasci, humiliter indignari. Ipsa est que hominum mater et Angelorum, non solum que in terris, sed etiam que in celo sunt, pacificauit. Ipsa est que Deum homini placans, hominem Deo reconciliauit. Ipsa est, mi Fulco, que fratres illos, cum quibus olim dulces capiebas cibos, habitare facit unius moris in domo . Hec talis tamque honorabilis mater a te se queritur offensam, expostulat lesam. Lesa tamen non prouocat: sed spreta te reuocat, ostendens tibi in te de se ueraciter scriptum esse, Charitas patiens est, benigna est . Licet lesa, licet offensa, si conuersus  fueris ad illam, obuiabit tibi quasi mater honorificata. Comtemptus oblita sui, ruet in amplexum tui; gaudens quem perdiderat, esse inuentum; qui mortuus fuerat, uiuum .

2. Sed in quo, inquis, lesi? in quo contempsi? Audi. In eo, procul dubio, quod te quem sinu suo lacte nutriendum materno susceperat, ante tempus ablactasti; quod expertam lactis dulcedinem, in quo posses crescere in salutem, tam leuiter, tam celeriter exsufflasti. O puer insensate! o puer magis sensu quam etate! quis te fascinauit a bene incepto itinere tam cito discedere? Auunculus, inquies. Sic Adam quondam uxorem, uxor serpentem ad excusandas excusationes in peccatis , pretendebant, uterque tamen sue culpe dignam excepit sententiam . Nolo decanum accuses, nolo te per illum excuses: inexcusabilis enim es. Illius culpa tuam non excusat. Quidnam ille fecit? Nunquid te rapuit? nunquid uim intulit? Rogauit, non ligauit; blandiendo attraxit, non uiolenter traxit. Quis te cogebat credere blandienti, assentire attrahenti? Ille sua nondum reliquerat; quid mirum si te qui suus eras, requirebat? Si agnum de grege, uitulum de armento cum perdit, requirit, et nemo causatur; te quoque, qui multis ouibus uel uitulis apud eum pluris es, ademptum  si repetit, quis inde miretur? Siquidem non usurpat illam sibi perfectionem, de qua dicitur: Si quis abstulerit tua, ne repetas . Repetebat ergo suum, qui sua adhuc tenebat. At tu qui iam seculum spreueras, secularem sequi debebas? Fugit ouis tremebunda, ueniente 9 lupo; abscondit se columba tremens, accipitre uiso; de cauernula sua mus esuriens exire non audet, ambiente cato: et tu cum uidebas furem, currebas cum eo?  Nam quid aliud quam furem dixerim, qui pretiosam Christi margaritam, id est animam tuam, furari non dubitauerit?

3. uolebam, si possem, illius errorem dissimulare, ne odium et nullum fructum consequerer ex ueritate. Sed non potui, fateor, intactum transire,  quem usque ad hanc diem comperi Spiritui sancto pro uiribus restitisse. Nam qui manum non retinet a malo quo [al. quod], potest, licet quandoque frustretur effectus, non minus culpatur affectus. In me certe feruorem nouitium exstinguere uoluit; sed, Deo gratias, non ualuit. Alteri quoque nepoti suo Guirrico, cognato tuo, multum restitit: sed quid nocuit? Imo plurimum prestitit. Destitit inuitus tandem senex auunculus a perseeutione; exstitit inuictus puer nepos, gloriosior de tentatione. Sed heu! quomodo te uicit, qui illum uincere non potuit? Aut quomodo qui te uicit, ab illo superatus est? Nunquid te fortior ille? nunquid prudentior? Certe qui antea utrumque nouerant, Guirrico Fulconem preferebant. At postquam uentum est ad bellum, exitus indicauit  hominum errasse iudicium. Ibi, proh pudor! fugit qui preferebatur, ubi fortiter uicit qui inferior credebatur.

4. Sed quid de auunculi dicam malitia, qui a Christi militia retrahit nepotes suos, ut secum trahat ad inferos? Itane solet beare amicos? Quos Christus uocat secum in eternum mansuros, auunculus reuocat secum in eternum arsuros. Miror si iam Christus ei non irascatur, et dicat: Quoties uolui congregare nepotes tuos, quemadmodum gallina congregat pullos suos sub alas, et noluisti? Ecce relinquetur tibi domus tua deserta . Christus dicit, Sinite paruulos uenire ad me; talium enim est regnum celorum : auunculus  ait. Sinite nepotes meos ut ardeant mecum. Christus dicit, Mei sunt, mihi debent seruire: Sed oportet, inquit auunculus, eos mecum perire. Christus dicit: Mei sunt, ego illos redemi: Sed ego, inquit auunculus, eos nutriui. Tu quidem, ait Christus, illos nutristi, sed pane meo, non tuo; ego uero redemi non sanguine tuo, sed meo. Sic carnalis auunculus contra Patrem spirituum pro nepotibus certat, quos dum bonis cupit onerare terrenis, celestibus exheredat. Christus tamen non rapinam arbitratus, si suos quos fecit et redemit sanguine proprio, ad se uenientes collegerit, iuxta quod ante promiserat, Et eum qui uenit ad me, non eiiciam foras , Fulconi primo pulsanti letus aperuit, letis amplexibus letum excepit.  Quid plura? ueterem hominem exuitur, et nouum induitur; quodque solo nomine exstiterat, moribus et uita canonicum profitetur. Fama uolat, bonus odor Christo; rei nouitas circumquaque diffusa peruenit ad aures auunculi.

5. Quid ergo faceret carnalis nutritius, qui carnis, quam nutrierat, quam carnaliter amabat, solatium perdebat? Etsi aliis fuit res illa odor uite ad uitam , sed non illi. Qnare? Quia animalis homo non percipit ea que sunt spiritus Dei. Stultitia enim illi uidetur . Nam si spiritum Christi haberet, non tam de carne doleret, quam gauderet de spiritu. Sed quia terrena, non que sursum sunt, sapiebat, turbatus et tristis tale aliquid secum uoluebat: Quid audio? ue mihi! a  quanta spe cecidi! Sed quid? debetne stare quidquid absque meo consilio, absque mea licentia fecerit? Quod ius, que lex, que iustitia, que ratio, ut quem ex utero nutriendum suscepi, alius fruatur adulto? Iam caput aspersum canis, heu! uite mee reliquum expendam cum merore, quia me deseruit baculus senectutis mee. Heu mihi! si hac nocte expetitur a me anima mea, que paraui, cuius erunt?  Promptuaria mea plena, eructantia ex hoc in illud: oues mee fetose, abundantes in egressibus suis; boues mee crasse cui remanebunt?  Predia, prata, domus, argentea uasa et aurea, 10 cui congregata sunt? Ditiores quosque ac questuosiores ecclesie mee honores acquisieram mihi; reliquos, etsi non licebat  habere, spe tamen in Fulcone tenebam. Quid igitur faciam? Propter illum unum tot et tanta perdam? Nam quidquid sine illo possederim, amisisse me iudico. Quin potius et ista retinebo, et illum reuocabo si potero. Sed quomodo? Factum est, auditum est. Quod factum est, non potest non fieri: quod auditum est, celatum esse non poterit. Fulco canonicus est regularis; si reuertitur ad seculum, notabilis erit et infamis. Sed tolerabilius est hoc audire de illo, quam uiuere sine illo. Cedat ergo nunc honestas utilitati, pudor necessitati. Malo non parcere uerecundie pueri, quam miserabili subiacere tristitie.

6. Acquiescens itaque consilio carnis, rationis  oblitus et legis, tanquam leo paratus ad predam , et sicut leena rapto catulo rapiens et rugiens, sacra non ueritus, sanctorum irrupit habitaculum, in quo tirunculum suum Christus absconderat a contradictione linguarum, postmodum admisturus consortio Angelorum. Querit ac flagitat reddi sibi nepotem suum; queritur et clamat iniuste se ab illo relictum, Christo reclamante et dicente: Quid agis, miser? quid furis? quid me persequeris? Non sufficit tibi, quod tuam, tuoque exemplo multorum mihi animas tuleris, si non etiam hunc ausu sacrilego rapias de manu mea? Non times tu futurum iudicium? an contemnis terrorem meum? Cui hoc facis? cui bellum indicis? Terribili utique, et ei qui aufert spiritum principum .  Insane, redi ad cor tuum; memorare nouissima tua, et non peccabis : memorare que tua substantia, et utiliter timebis. Et tu puer, inquit, si assenseris, si acquieueris, morte morieris  . Memento uxoris Lot de Sodoma quidem crepte, quia Deo credidit; sed in uia mutate, quia retro aspexit . Disce in Euangelio quod non liceat retro aspicere ei, qui semel manum ad aratrum misit . Auunculus tuus querit animam tuam, qui iam perdidit suam. uerba oris eius, iniquitas et dolus. Noli intelligere, fili mi, ut male agas ; noli intendere in uanitates et insanias falsas . Ecce in uia qua ambules, abscondit laqueos, tetendit retia. Molliti sunt sormones eius super oleum,  et ipsi sunt iacula . uide, fili mi, ne capiaris a labiis iniquis, et a lingua dolosa. Configat carnes tuas diuinus timor, ne te decipiat carnalis amor. Blanditur, sed sub lingua eius labor et dolor; lacrymatur, sed insidiatur; insidiatur ut rapiat pauperem, rapere pauperem dum attrahit eum . Caue, inquam, fili mi, ne acquiescas carni et sanguini ; nam gladius meus deuorabit carnes . Sperne blandimenta, contemne promissiones. Promittit magna, sed ego maiora; offert plura, sed ego plurima. Dimittes ergo pro terrenis celestia, pro temporalibus eterna? Alioquin oportet te soluere uota tua, que distinxerunt labia tua. Iuste exigitur ad soluendum, qui non cogitur ad uouendum: nam etsi  cum pulsares, non repuli; tamen ut intrares, non compuli. Non licet ergo dimittere quod sponte promisisti: non est fas requirere que per te dimisisti. En utrumque uestrum premoneo, utrique salubriter consulo. Tu, inquit ad auunculum, regularem ne reducas ad seculum; quia si reducis, seducis quem apostatare facis. Tu, regularis, secularem ne sequaris; quia si illum sequeris, me persequeris, cui de te ipso iniuriam facis. Tu si seduxeris animam pro qua mortuus sum, crucis mee te constituis inimicum. Qui enim non colligit mecum, dispergit ; quanto magis qui collectos dispergit? Tu uero si ei consentis, a me dissentis; quia qui non est mecum, contra me  est . Quanto magis qui mecum fuit, si me deserit, contra me est? Tu si circumuenis paruulum qui ad me uenit, seductor ac sacrilegus iudicaberis: tu uero si quod edificaueras, iterum destruis; preuaricatorem te constituis. Ambos uos necesse est meo iudicio presentari, ambos assistere meo tribunali: alter de propria preuaricatione, 11 alter de alterius seductione iudicabitur; et unde alteri in iniquitate sua morietur, inde morientis sanguis de manu alterius requiretur . Hec et his similia, utriusque teste conscientia, utrique, Christe, inuisibiliter, sed terribiliter intonabas; his  sacris monitis amborum mentes pie terrendo pulsabas. Quis ad hec non timeret, timendo recipisceret, nisi qui more aspidis surde et obturantis aures suas, uocem uenefici incantantis sapienter, aut non audiret , aut se audire dissimularet?

7. Sed usquequo iam satis uel nimis longam protrahimus epistolam, dum inuiti loquimur rem silentio dignam? Cur tantis circuitionibus ad ueritatem ambimus, dum pudenda reuelare timemus? Dicam tamen, dicam cum pudore, quod multis cognitum, occultare etsi uolo, non ualeo. Sed quare cum pudore? Utquid me scribere pudeat, quod illos non puduit facere? Si pudeat audire quod impudenter egerunt; non pudeat emendare quod  libenter non audiunt. Proh dolor! neutrum illorum reuocare potuit, aut illum a seductione timor et ratio; aut hunc a preuaricatione pudor et professio. Quid plura? uerba precipitationis concinnat lingua dolosa: concepit dolorem, et persuasit iniquitatem. Subuertit peruersus conuersum: reuertitur canis ad uomitum . Ecclesia uestra suum recepit alumnum, quem melius habebat amissum. Sic Lugdunum olim, studio similiter et industria sui decani, eiusdem decani nepotem, suum canonicum, quem bene perdiderat, male recuperauit. Sicut ille Fulconem beato Augustino, sic Othbertum iste sancto Benedicto subripuit. O quam ordinatius ipse cum sancto sanctus efficeretur, quam cum peruerso sanctus peruerteretur! o quam pulchrius senem secularem  puer religiosus ad se traheret, et sic uinceret uterque, quam religiosum secularis ad se retraheret, in quo uictus est uterque! O senem infelicem! o auunculum crudelem! qui iam decrepitus, statim moriturus, nepotis animam prius interfecit; quem ut peccatorum suorum haberet heredem, a Christi sorte priuauit! Sed qui sibi nequam est, cui bonus?  Maluit in suis facultatibus habere successorem, quam pro iniquitatibus intercessorem.

8. Sed quid ad me de decanis magistris nostris, qui principatum meruerunt in ecclesiis? Clauem scientie tenent, et primas cathedras in conuentibus possident. uiderint ipsi qualiter subditos iudicent,  fugitiuos reuocent, reuocatos, si ita uoluerint, iterum effugent, dispersos colligant, collectos dispergant: quid ad me? Fateor, aliquantum in illos propter te, mi Fulco, modum nostre paruitatis excessi; dum tuam de illis cupio palliare uerecundiam, temperare culpam. Omitto ergo illos, ne non tam reprehensioni, quam reprehensori iuste indignentur; nec tam de sua correctione cogitent, quam mihi de presumptione calumnientur. Non Ecclesie principem, sed puerum scholarem obiurgare suscepi, qui nesciat indignari, non norit irasci. Nisi forte et tu sensu, non malitia paruulus, idipsum  mihi calumnieris, et dicas: Imo quid mihi et ipsi? quid ad illum de peccato meo? Nunquid ego sum monachus? Et ad hoc, fateor, quod respondeam non habeo; nisi quod confisus sum tum de tua, quam in te credidi, ingenita mansuetudine, tum de Dei caritate, qua et in principio epistole excusasse me memini. Eius zelo tantum tui erroris misertus, tantum tue miserie compassus sum, quatenus supra modum et morem meum de te non meo me intromiserim. Grauis lapsus tuus ac miserabilis casus prouocauit me ut hoc presumpserim. Quem enim cetaneorum tuorum me uidisti arguere? cui uel breuissimas aliquando litteras direxisse? Non tamen quod omnes ceteros sanctos putauerim, aut nichil in eis reprehensione dignum  inuenerim.

9. Cur ergo, inquis, singulariter me reprehendis, cum et in aliis uideas quod iustius forsitan reprehendere possis? Ad quod ego: Propter singularitem erroris tui, propter immanitatem peccati tui. Nam etsi 12 plerique alii perdite uiuunt, etsi inordinati et indisciplinati sunt; nondum tamen ordinem aut disciplinam professi sunt. Sunt quidem peccatores, sed non preuaricatores. Tu uero quantumlibet modeste et honeste uiuas; si caste, si sobrie, si omnino religiose te habeas: Deo tamen minus accepta est tua religio, quam deturpat uoti preuaricatio. Idcirco, carissime, ne te tuis cetaneis compares, a quibus professio te separat; nec respectu secularium de tua tibi forte paulo grauiori  continentia blandiaris, cum tibi Dominus dicat: Utinam te calidum aut frigidum inuenissem. Hic ostenditur aperte, quia minus Deo tepidus places, quam si uel quales illi sunt, frigidus esses. Illos utique Deus patienter exspectat de frigore quandoque ad calorem proficere, te uero indignans aduertit de calore iam in teporem defecisse. Et quia tepidum te inueni, incipiam, inquit, te euomere ex ore meo . Et merito, quia tu ad tuum uomitum redisti, quia tu eius gratiam euomuisti.

10. Heu! quomodo Christum tam cito fastidis de quo scriptum est: Mel et lac sub lingua eius?  Miror, quod ad gustum cibi dulcissimi nausearis; si tamen gustasti quam dulcis est Dominus.  Aut certe nondum gustasti, et nescis quid sapit Christus; ideoque non appetis inexpertum: aut si gustasti, et dulce non sapuit, sanum non habes palatum. Ipse quippe Dei est sapientia, que ait: Qui comedit me, adhuc esuriet; et qui bibit me, adhuc sitiet . Sed quomodo potest esurire uel sitire Christum, plenus quotidie siliquis porcorum? Non potes bibere simul calicem Christi, et calicem demoniorum . Calix demoniorum superbia est, calix demoniorum detractio et inuidia est, calix demoniorum crapula et ebrietas est; que cum impleuerint uel mentem uel uentrem tuum, Christus in te non inuenit locum. Non mireris quod dico. In domo auunculi tui non potes inebriari  ab ubertate domus Dei. Cur, inquis? Quia domus deliciarum est. Quomodo ignis et aqua simul esse non possunt, sic spirituales et carnales delicie in eodem se non patiuntur. Ubi crapulam ructantis inter pocula senserit Christus, uina sua, dulciora super mel et fauum, menti propinare non dignatur. Ubi curiosa ciborum diuersitas, ubi diuitis supellectilis discolor uarietas oculos pariter pascit et uentrem, celestis panis ieiunam deserit mentem. Eia letare, iuuenis, in adolescentia tua, ut decedente pariter cum etate temporali letitia, succedat que te absorbeat eterna tristitia. Sed absit hoc ab adolescentulo nostro, auertat hoc Deus a puero suo. Quin potius disperdat Dominus uniuersa labia dolosa eorum qui tibi tale concilium donant, qui dicunt  tibi quotidie, Euge, euge; et querunt animam tuam. Hi sunt cum quibus habitas, quorum praua colloquia [al. concilia] adolescentis bonos mores corrumpunt.

11. Sed quamdiu iam non exis de medio eorum? Quid facis in urbe, qui claustrum elegeras? quid tibi cum seculo, qui seculum spreueras? Funes ceciderunt tibi in preclaris, et tu opibus inhias terrenis? Si uis habere simul et hec et illa, breuiter tibi respondebitur: Memento, fili, quia recepisti bona in uita tua . Recepisti dixit; non, Rapuisti: ne etiam de hoc tibi frustra blandiaris, quod tuis contentus, aliena non rapias. uerumtamen que sunt illa tua? Beneficia Ecclesie? Recte. Quia surgis ad uigilias, uadis ad missas, horis chorum  nocturnis diurnisque frequentas; bene facis. Sic Ecclesie prebendam gratis non accipis. Dignum est ut qui altario deseruit, de altario uiuat. Conceditur ergo tibi, ut si bene deseruis, de altario uiuas; non autem ut de altario luxurieris, ut de altario superbias, ut inde compares tibi frena aurea, sellas depictas, calcaria deargentata, uaria griseaque pellicea a collo et manibus ornatu purpureo diuersificata. Denique quidquid preter necessarium uictum ac simplicem uestitum de altario retines, tuum non est; rapina est, sacrilegium est. Orabat quidem sapiens tantum uictui suo tribui necessaria non superflua . 13 Habentes, ait Apostolus, uictum et uestitum ; non, uictum et ornatum. Et quidam alius  sanctus: Si dederit, inquit, mihi Dominus panem ad manducandum, et uestimentum quo operiar . Nota, quo operiar. Sic ergo et nos contenti simus uestimentis quibus operiamur, non quibus lasciuiamus, non quibus superbiamus, non quibus mulierculis uel simulari, uel placere studeamus. Sed hoc faciunt, inquis, cum quibus habito; si non facio quod ceteri, de singularitate notabor. Propterea, inquam, exi de medio eorum. ne aut in urbe notabiliter uiuas, aut exemplo pereas aliorum.

12. Quid agis in urbe, delicate miles? Commilitones tui quos fugiens deseruisti, pugnant et uincunt; pulsant et intrant; celum rapiunt et regnant -  et tu sedens super ambulatorem tuum, indutus purpura et bysso, circuis plateas, uicos perambulas? Hec sunt pacis ornamenta, non belli munimenta. An dicis, Pax et non est pax? . Purpura non propulsat libidinem, non superbiam, non auaritiam repellit; et si qua sunt alia ignea inimici iacula, non exstinguit. Denique, quod magis metuis, febrem non prohibet, mortem non arcet. Ubi sunt arma bellica? ubi scutum fidei? ubi galea salutis? ubi patientie lorica? Quid trepidas? Plures sunt nobiscum, quam cum illis. Sume arma, resume uires, dum adhuc prelium durat. Adsunt Angeli spectatores et protectores: adest ipse Dominus adiutor et susceptor, qui doceat manus tuas ad prelium, et digitos tuos ad bellum . Procedamus in adiutorium  fratrum, ne si forte sine nobis pugnent, sine nobis uincant, sine nobis ingrediantur; nouissime cum clausa fuerit ianua, sero pulsantibus, nobis de intus respondeatur: Amen dico uobis, nescio uos . Fac, queso, te prius sciri, fac te prius uideri: ne tunc nesciaris ad gloriam, sciaris autem ad penam. Si te Christus agnoscit in bello, recognoscet in celo; et sicut promisit, manifestabit tibi se ipsum ; si tamen, et tu penitendo et resipiscendo talem te exhibueris, ut cum fiducia dicere possis: Tunc cognoscam, sicut et cognitus sum . His interim admonitionibus uerecundum adolescentis animum pulsatum esse sufficiat. Iam enim nostris etiam precibus pro eo diuina pulsanda est pietas; que si ad ictus nostrarum inuectionum  eius mentem uel parum mollitam inuenerit, confido de ipsa, quod citius nos de ipso letificabit.



EPISTOLA III  . AD CANONICOS REGULARES DE AILDICURTE. Laudibus suis se terreri magis, quam demulceri. Deinde quosdam ex canonicis S. Augustini, a se susceptos non esse impediendos.


Clericorum qui sunt in loco qui dicitur Aildicurtis, Deo seruientium, sancto conuentui, magistro S. et discipulis, pusillus grex Clare-uallensium fratrum, et eorum qualiscumque minister frater BERNARDUS, in spiritu ambulare, et spiritualiter omnia examinare  .

Exhortatio illa in litteris uestris tam salubris, tam compendiosa, magna quidem scientie mira caritatis uestre indicia, mirantibus nobis et congratulantibus prefert. Sed quod de laudibus nostris pro uestra deuotione, que tamen non probastis, tam excellentia premisistis; etsi ad humilitatis quoque formam  non mediocriter instruere  nos potuit, conscientias tamen nostras multo inferius iacentes, quantum in nobis est, uehementer exterruit. Quis enim nostrum suam attendens conuersationem, tanta 14 de se et tam indebita, sine magno uel metu, uel periculo possit audire? De huiusmodi quippe alieno, seu etiam proprio se iudicio committere, securum non est. Qui enim iudicat nos, Dominus est . Ceterum de fratribus, de quorum salute uestram nimirum caritatem sollicitam esse cognouimus, ut securos uos reddamus; noueritis multorum illustrium uirorum, et maxime clarissimi uiri Willelmi  Catalaunensis episcopi, hortatu et consilio ad nos declinasse, seque a nobis suscipi multis precibus ac supplicationibus impetrasse: ea uidelicet intentione, ut ob tenorem arctioris  uite, ab institutionibus beati Augustini ad obseruantias sancti Benedicti Dei adiutorio sic transeant, ut tamen ab eius magisterio qui unus est omnibus Magister in celo et in terra , non discedant; illamque primam fidem, quam apud uos,  imo quam primum in Baptismo promiserunt, non irritam faciant, sed saluam integramque custodiant. Talibus itaque taliter susceptis, absit ut sinceritatem uestram, aut in suscipiendo lesam, aut in retinendo ledendam esse credamus: dum tamen illos, si forte infra annum probationis, qui regulariter constitutus est, cepta deserere, et ad uos redire uelle contigerit inuitos non detineamus. Alioquin, sanctissimi fratres, uestra non refert, ut spiritum libertatis qui in eis est, anathemate inconsulto frustra impedire nitamini: nisi forte  que uestra, non que Iesu Christi sunt, querere studeatis.



EPISTOLA Iu  . AD ARNOLDUM  ABBATEM MORIMUNDI. Arnoldum abbatem, temere relicto monasterio peregrinantem, ad monasterii curam reuocat, fratrum scandala et gregis pericula exponens.


Domno abbati ARNOLDO, frater BERNARDUS de Clara-ualle, spiritum compunctionis et consilii.

1. Primo scire te uolo, domnum Cisterciensem, necdum quando tuus nuntius ad nos uenit, de Flandria, quo paulo ante per nos transierat, remeasse; et ob hoc nec litteras accepisse, quas ei iussisti presentari, et adhuc esse tante a te presumpte nouitatis ignarum. Felix interim, cui tam tristes rumores, uel ad tempus liceat ignorare. Deinde quod de tui, desperando nos, reuocatione interdicis, ne quod quasi inconcusse apud te fixum est, frustra tibi litteras dirigendo dissuadere conarer: in hoc  tibi obedire fortasse quidem pro ratione non debui; reuera autem pre dolore, fateor, non potui: cum etsi pro certo scirem, ubi te opportune inuenissem, ipse potius uenissem, quam has misissem, effecturus fortasse per me ipsum, quod nullis litteris possum. Rides forsitan meam huiusmodi tanquam cassam fiduciam, utpote proprie pertinacie conscius: ad quam utique flectendam, nullam uim, nullam precem, nullam speras preualere industriam. At uero ego de illius potentia non diffidens qui dixit: omnia sunt possibilia credenti : fidenter usurpans et mihi illam sententiam, Omnia possum in eo qui me confortat : quamuis in magna parte lapidei cordis tui obstinationem et ipse non ignorem, utinam nunc tamen,  siue fructuose, siue frustra, tuo lateri adhererem. Quanta que me mouent aduersum te, frustra nescio an fructuose, iacerem tibi in faciem; non solum uerbis, sed et uultu et oculis. Tuis deinde prouolutus uestigiis, tenerem pedes; amplecterer genua; totusque a collo pendens, illud mihi dulcissimum 15 caput deoscularer, quod sub uno mecum proposito, suaui iugo Christi iam pluribus annis attritum est. Flerem quoque, quantum ualerem, rogarem et obsecrarem per Dominum Iesum, quatenus parceres, primo quidem eius cruci, qua utique redemit quos tu quantum in te est, perimis; collegit quos tu dispergis. Perimis, inquam, et dispergis, siue quos tecum ducis, siue quos hic deseris: quibus utique etsi diuersum, non dispar tamen utrisque metuimus  periculum. Deinde etiam parceres et nobis amicis tuis: quibus licet immeritis, nonnisi fletum et lacrymas reliquisti. O si hoc mihi licuisset, flexissem forsitan affectione, quem ratione non possum: pectusque illud ferreum, quod nec Christi timore in hac re duntaxat cedere acquiescit, fraterna forte pietas emollisset. Sed heu! et hanc nobis copiam substraxisti.

2. O magna nostri Ordinis columna! Patienter queso, audi amicum uel absentem, tue penitus discessionis impatientem, tuo medullitus et labori, et periculo compatientem. O, inquam, magna nostri Ordinis columna! non metuis te ruente magnam mox procul dubio ruinam secuturam? At ego, inquies, non ruo: scio quod facio; bonam conscientiam habeo.  Esto: credimus tibi de te. Sed nunquid de nobis, qui iam et grauia tuo ex discessu gementes sustinemus scandala et grauiora pauentes exspectamus pericula? An et tu quoque non ignoras ista, sed dissimulas? Qua ratione ergo multorum faciendo ruinam, te ruere non presumis: qui in hoc uidelicet positus eras, ut non quod tibi est utile, sed magis quod aliis; nec que tua, sed que Iesu Christi sunt, querere debeas? Quomodo, inquam, securus abis, qui gregi tibi commisso omnem de se securitatem in perpetuum aufers? Quis occurret lupis incursantibus? quis consolabitur in tribulationibus? quis prouidebit in tentationibus? quis denique leoni resistet rugienti, et querenti quem deuoret? Patebunt  sine dubio morsibus malignantium, qui deuorant plebem Christi sicut escam panis. Heu! quid facient nouelle plantationes Christi, que per manus tuas consite fuerant diuersis in locis, et locis horroris, et uaste solitudinis? Quis circumfodiet? quis impinguabit fimo? quis sepem circumdabit? quis succrescentes sollicitus erit rescindere surculos? Aut flante profecto tentationum uento, tenerrime adhuc, heu facile eradicabuntur: aut inter fruteta certe simul exorientia, cum non erit qui purget, suffocate nullum afferent fructum.

3. Que cum ita sint, iudica tu quale hoc tuum bonum erit, aut si uel esse poterit bonum cum tantis malis. Quantumlibet dignos facturum te fructus penitentie confidas, nonne huiuscemodi spinis necesse  erit suffocari? Nonne denique si recte offers, et non recte diuidis, peccas?  Quid enim? Rectene forte diuidere esse dices, soli anime tue consulere; et filios tuos quos orphanos relinquis, consilio paterno destituere? O miseros et miserabiles, et eo miserabiliores, quo uiuo se conspiciunt orbari patre! Quanquam dubitare te quoque oportuerit, an uel tibi recte consulas, in eo uidelicet, quod absque consilio fratrum et coabbatum tuorum, absque patris et magistri tui licentia, rem tam nouam presumis. Illud etiam multos permaxime mouet, quod pueros imbecilles et delicatos iuuenes tecum ducis. Alioquin si boni et robusti sunt, desolate domui fuerant necessarii: si delicati  et imbecilles, dure ac laboriose peregrinationi non  erunt idonei. Sed et regendis animabus eorum nequaquam te ultra credimus uelle preesse: quippe cuius cognouimus esse propositum, pastoralem abiicere sarcinam duntaxat tuorum, et soli deinceps uiuere tibi. ualde enim incongruum esset, ut alibi presumptuose non uocatus resumeres, quod alibi prohibitus inconsulte relinquis. Sed iam ne omnia scienti multa superfluo ingeram: in fine et in fide tibi polliceor, si opportunitatem loquendi tecum mihi dederis, daturum 16 me operam, quatenus idipsum quod inordinate et periculose aggressus es, licite et ob hoc secure peragas. uale.



EPISTOLA u  . AD ADAM MONACHUM. Dehortatur, ne Arnoldo abbati Morimundi adhereat, nec se peregrinationis, aut potius uagationis eius socium prebeat.


1. Tua mihi satis comperta humilitas, et instantis periculi necessitas prebet mihi fiduciam conueniendi te acrius, et arguendi liberius. O insensate! quis te fascinauit tam cito recedere ab illo saluberrimo consilio, in quo dudum tibi pariter et mihi, Deo solo teste, conuentum est? Cogita, insipiens, uias tuas, et conuerte pedes tuos in testimonia Domini. Non recordaris, quod primo in Maiori-Monasterio  tue conuersionis initia dedicasti; secundo apud Fusniacum  , nostre te qualicumque prouidentie commendasti; tertio in Morimundo stabilitatem tuam firmasti; quarto mecum rursus inito consilio, suggeste tibi ab abbate Arnoldo peregrinationi, imo uagationi, ingenue abrenuntiasti; ipsius quoque tibi consortium, si non ipse licite posset abire, illicitum iudicasti? Quid enim? Licitene, dices, illum recedere, qui et sibi commissis lacrymabile scandalum reliquit, nec commissoris licentiam exspectauit?

2. Sed quorsum, inquies, tendunt hec, que sic retractare uoluisti? Ut te manifeste leuitatis arguam, ut Est et Non esse apud te euidenter ostendam: sicque errorem tuum iam tandem agnoscens  et erubescens, uel sero discas ab apostolo, non omni spiritui credere ; discas a Salomone multos quidem amicos, unum autem habere consiliarium de mille ; discas Precursoris Domini exemplo, non solum mollibus non uestiri, sed nec in modum uento agitate arundinis  circumferri omni uento doctrine; discas ex Euangelio domum tuam supra petram fundare ; discas et cum discipulis serpentis non obliuisci prudentiam cum simplicitate columbe : et tam ex his, quam ex aliis atque aliis Scripturarum testimoniis hanc colligas summam, quantum tibi uidelicet usque modo milleformis ille seductor illusit, qui cum in te boni initium non ualuit prepedire, inuidit perseuerantie:  hoc nimirum sue posse sufficere malitie iudicans, si hanc posset auferre tibi, quam solam uirtutum nouerat coronari. Obsecro te per uiscera misericordie Christi, ut nullatenus abeas, aut uel non priusquam ad nos loco quidem opportuno uenias loqui, si quod forte tantis malis, que iam nobis ex uestra discessione, aut uenisse sentimus, aut uentura metuimus, queat remedium inueniri. uale.



EPISTOLA uI  . AD BRUNONEM COLONIENSEM. Monachos quosdam abbatis Morimundi uagabundos opera Brunonis reduci cupit ad monasterium.

Domino BRUNONI uiro illustri  , et dilecto suo, frater BERNARDUS abbas dictus de Clara-ualle, salutem,  et si quid potest peccatoris oratio.

1. Ex quo dudum Remis nostri inuicem utrique gratam cepimus notitiam, non puto uos nostre penitus fuisse paruitatis oblitum. Et ob hoc non timide tanquam ad extraneum, sed fidentissime scribo ad uos quecumque uolo, ut ad notum et familiarem nostrum. Arnoldus abbas Morimundensis, in graue totius nostri Ordinis scandalum, suum nuper monasterium satis inordinate deseruit: quippe qui nec coabbatum suorum in tam scrupuloso facto exspectauit consilium; nec ipsius, cui precipuam debebat  subiectionem, abbatis 17 scilicet Cisterciensis, licentiam uel assensum: sed cum esset homo sub potestate, habens et ipse sub se milites, potestatis impatiens superioris, alienum quidem iugum a propria ceruice superbus abiecit, suum autem superbior in subiectos retinuit. Siquidem de magna multitudine monachorum, quos circuiens mare et aridam inaniter congregarat, non Christo, sed sibi; paucis admodum, hisque simplicioribus ac remissioribus relictis desolatis, meliores quosque et perfectiores sui socios erroris assumpsit. Inter quos, tres quorum nos maxime ablatione turbauit, ausus est etiam seducere, et secum ducere statuit; Eurardum uidelicet fratrem nostrum [al., uestrum], et Adam quem bene nostis, nobilemque illum puerum  Conradum, quem et pridem non sine scandalo tulerat de Colonia. Quos tamen, si operam dare uolueritis, uestra confidimus posse reuocari industria.

2. Nam de ipsius Arnoldi reuocatione, quia iam in pluribus eius inflexibilis animi obstinationem probauimus, incassum laborare uos nolumus. Audiuimus autem Eurardum et Adam, et nonnullos eiusdem consortii alios fratres, in uestris adhuc partibus demorari. Quod si uerum est, oportet uos eos per uos interim, si dignamini, conuenire, flectere precibus, ratione conuincere, et columbinam eorum simplicitatem prudentia instruere serpentina; ne putent obedientiam inobedienti adherere, ne licite sequi se posse confidant uagantem illicite, ne seducantur deserere professum Ordinem  propter inordinatum hominem; cum ipsum quoque angelum de celo, si aliud eis euangelizauerit, dubitare non oporteat apostolica auctoritate anathema dicere   : et ab ipso doceantur Apostolo, se ab omni fratre inquiete ambulante debere subtrahere . Qui uos quoque doceat, non superbe sapere, nec sperare in incerto diuitiarum , donec omnibus abrenuntiantem, probatum sibi Christus uindicet discipulum. ualete.



EPISTOLA uII  . AD ADAM MONACHUM  . Adamum ut ad monasterium uel nunc tandem abbate mortuo redeat, hortatur: ostendit, in tali causa nullum fuisse obedientie uinculum. Demum respondet, cur aliorum Ordinum religiosos recipiat.


1. Si maneres in caritate, quam in te olim aut nouimus aut putauimus, caritatis profecto damna sentires, que utique sunt scandala pusillorum. Nec enim caritas caritatem offenderet aut contemneret, cum sentiret offensam. Nam se ipsam non potest negare, nec enim in se diuisa est. Nouit potius in se diuisa coniungere: coniuncta diuidere nescit. Proinde, ut dixi, si maneret in te, non sileret, non quiesceret, non dissimularet, gemens et estuans,  et intra pium pectus tuum procul dubio submurmurans illud: Quis scandalizatur, et ego non uror?  Siquidem benigna est, pacem diligit, congaudet unitati. Sola quippe est que illam generat, colligat, solidat, et conseruat ubicunque seruari cognoscitur in uinculo pacis. Infensa ergo uobis hac tam honorabili matre unitatis et pacis, quo pacto, queso, uestrum quodcunque sacrificium Deo fore acceptum presumitis, cum absque illa nec martyrium quidem aliquid esse putet Apostolus?  Aut qua ratione uobis forte infensam non esse confiditis [al. creditis], cuius castis uisceribus, cuius caris pignoribus tam inhumane agendo non pepercistis nec parcitis, scindentes unitatem, rumpentes uinculum pacis? Ponendum est  ergo munus quodcumque offerre paratis, et prius habenti aduersum uos, non fratri, sed fratrum multitudini reconciliandum. Ecce nimirum uniuerse fraternitatis unitas aduersum uestram paucitatem, quodam ueluti uestri discessus gladio sauciata conqueritur, 18 quasi que plangens miserabiliter dicat: Filii matris mee pugnauerunt contra me . Et merito: qui enim non est cum illa, contra illam est. Putas sine gemitu tam iustum filie gemitum pia possit mater caritas audire? Ideo et ipsa nostris lacrymis iungens suas, ait de uobis: Filios enutriui et exaltaui, ipsi autem spreuerunt me . Charitas ipse Deus est. Pax nostra Christus, qui fecit utraque unum . In trinitate unitas maxime commendatur. Cui ergo caritas,  pax et unitas irata cognoscitur, quid habet in regno Christi et Dei?

2. Sed forsitan dicis: Abbas noster abduxit nos, et secum ire precepit; num inobedientes esse debuimus? Scis quidem, nisi forte oblitus sis, quid quadam die, communicato mecum iam conspirati scandali consilio, ac diligenter mutua collatione discusso, inter nos conuenerit. In quo si permansisses, et de te illud non incongrue diceretur: Beatus uir qui non abiit in concilio impiorum . Sed esto. Debuistis obedire filii patri, magistrum sequi discipuli. Licuerit certe abbati monachos suos ducere quo libuerit, et docere quod uoluerit: sed quandiu uixit. Nunc uero mortuo illo, quem uel audire doctorem,  uel sequi ducem cogimini, quo adhuc tam graue scandalum emendare cunctemini? Quis iam prohibet, non dico me, sed Deum nostrum per os Ieremie benigne uos reuocantem audire? Ait enim: Nunquid qui cecidit, non resurget? aut qui auersus est non reuertetur?  An et ille moriens interdixit, ne uel post casum tentetis resurgere, post auersionem mutire audeatis de reuersione? Itane etiam defuncto necesse est uos obedire, et obedire contra caritatem, obedire in uestre ipsorum salutis periculum? Sed arbitror quod nequaquam firmius seu tenacius  dices esse uinculum abbatum ad subditos, quam coniugum ad se ipsos, quorum quippe Deus copulam, et non homo, inuiolabili ligauit sacramento, loquente Saluatore: Quod Deus coniunxit, homo non separet . Apostolo autem asserente, solutam esse mulierem a lege uiri mortuo illo ; tu te abbatis existimas defuncti lege teneri, et hoc contra legem que sanction est, legem uidelicet caritatis?

3. Et hec dixi, non quod putem uos uel uiuenti in hoc paruisse debere, aut uel dicendam esse obedientiam sic paruisse. Alioquin generalis de huiusmodi illa sententia est: Declinantes autem in obligationes adducet Dominus cum operantibus iniquitatem . At ne forte quis abbatum etiam in malo obedientiam ab  hoc maledicto liberam esse contendat, audi alibi apertius: Filius non portabit iniquitatem patris, et pater non portabit iniquitatem filii . Ex his ergo liquido apparet, mala imperantibus non esse parendum, presertim dum prauis obtemperans imperiis, in quo homini uideris obediens, Deo plane, qui omne quod perperam agitur interdixit, inobedientem te exhibes. ualde autem peruersum est profiteri te obedientem, in quo nosceris superiorem propter inferiorem, id est diuinam propter humanam, soluere obedientiam. Quid enim? quod iubet homo, prohibet Deus; et ego audiam hominem surdus Deo? Non sic Apostoli. Clamant quippe dicentes: Melius est obedire Deo, quam hominibus . Hinc Dominus in Euangelio Phariseos increpans:  Quare ei uos, inquit, transgredimini mandatum Dei propter traditiones uestras?  Et per Isaiam: Sine causa autem, ait, colunt me, mandata et doctrinas hominum tenentes . Et item ad Protoplastum: Pro eo quod obedisti uoci uxoris tue plus quam mee, maledicta terra in opere tuo . Igitur facere malum, quolibet etiam iubente, constat non esse obedientiam, sed potius inobedientiam.

4. Sane hoc aduertendum, quod quedam sunt pura bona: quedam pura mala, et in his nullam deberi hominibus obedientiam: quoniam nec illa omittenda sunt, etiam cum prohibentur; nec ista, uel cum iubentur, committenda. Porro inter hec  sunt media quedam, que pro modo, loco, tempore uel persona, et mala possunt esse, et bona: et in his lex posita est 19 obedientie, tanquam in ligno scientie boni et mali, quod erat in medio paradisi. In his profecto fas non est nostrum sensum sententie prescribere magistrorum: in his omnino prelatorum nec iussio, nec prohibitio contemnenda. uideamus ne forte tale fuerit quod arguimus in uobis; et ob hoc forsitan argui non debuerit. Quod euidentius elucebit, si premisse diuisionis exempla subiecero. Fides, spes, caritas, et cetera huiusmodi, pura sunt bona: que quia male non possunt uel iuberi uel teneri, bene non possunt uel prohiberi uel non teneri. Pura mala sunt furtum, sacrilegium, adulterium, et cetera talia, que utique nec uel bene  precipi uel perfici possunt, nec male prohiberi uel non fieri. Aduersus huiusmodi non est lex. Nullius quippe prohibitio ualet obuiare preceptis: nullius iussio preiudicare prohibitis. Sunt deinde media, que quidem per se nec bona esse noscuntur, nec mala: possunt tamen indifferenter et bene pariter et male uel prohiberi, uel iuberi, sed male nullatenus in his a subditis obediri. Ex his sunt, ut exempli gratia ponam, ieiunare, uigilare, legere, et queque talia. Sciendum uero quia media quedam in purorum plerumque bonorum seu malorum transeunt rationem. Nam coniugium cum et fieri liceat, et non fieri, factum iam solui non licet. Quod ergo ante nuptias medium esse liquebat, in iam coniugatis puri boni uim obtinet. Item propria possidere,  seculari quidem homini medium est, quoniam et non possidere licet: monacho uero quia possidere non licet, purum malum est.

5. uidesne iam, frater, uestrum factum cui potissimum membro diuisionis conueniat? Si puris aptandum bonis, probabile est: si puris malis deputandum, uituperabile est: sin uero collocandum inter media: uia quidem excusari forsitan potest propter obedientiam, mora uero penitus non potest, que non fit per obedientiam. Nam mortuo iam abbati, si quid ante iussit quod non debuit, nequaquam esse parendum, superior patefecit disputatio. Et si res per se iam satis elucescat, tamen propter quosdam qui querunt occasionem, ubi ratio non suppeditat, clarum faciam breuiter, et ita clarum ut omnis dubietatis  umbra dispareat; quod nec purum, nec medium bonum, sed plane purum fuerit malum sic obedisse, sic uestrum monasterium reliquisse. Et quidem taceo de mortuo, qui suum et solum iam iudicem habet Deum, et uere nunc suo domino aut stat aut cadit: ne forte indignans, et merito indignans dicat Deus: Tulerunt omnes a me iudicium. Tamen ad correctionem uiuentium, non quidem quod gessit, sed quod iussit discutio; utrum uidelicet illa iussio uim habere debuerit, quatenus in scandalum multorum ei fuerit obsequendum. Et premittendum, quod si qui simpliciter, nichilque suspicantes mali, male licet proficiscentem secuti sunt, putantes eum episcopi Lingonensis et abbatis Cisterciensis   licentia proficisci ; nostra hec illos non tangit reprehensio, dummodo ubi compererint, sine mora regrediantur.

6. Igitur aduersus illos tantum, imo pro illis sermo est nobis, qui scientes et prudentes miserunt manus in ignem, qui conscii presumptionis secuti sunt presumptorem; non audientes Apostolum prohibentem et denuntiantem, ut se ab omni fratre ambulante inordinate subtraherent ; contemnentes et ipsius Domini uocem dicentis: Qui non colligit mecum, dispergit . uos, fratres, uos, inquam, aperte et specialiter notat illud apud Ieremiam, quod cum dolore quidem reminiscor,  opprobrium. Hec est, inquit, gens que non audiuit uocem Dei sui . Dei enim proprie uox est ista, hostem suum proprio designantis ex officio, et tanquam digito demonstrantis, ut simplices ab eius impio deterreat consectatu: Qui non est, inquit, mecum, dispergit: ac si dicat, In hoc te iam mecum non esse intelligas, si sequeris dispersorem. Deo ergo clamante, 20 Qui non colligit mecum, dispergit; sequi uos oportuit dispersorem? Deo, inquam, uos inuitante ad colligendum, homini potius ad dispergendum obsequi debebatis? Magistros contemnebat, subditos exponebat, socios conturbabat; et uos uidentes furem currebatis cum eo! Silere de mortuo statueram: sed compulsus sum, fateor, aliquantulum pretergredi, dum non potuit  improbari obeditio, si non reproba monstraretur et iussio. Porro iussio et actio hominis cum diuersa non fuerint, impossibile uisum est unam sine altera uel approbari, uel respui. Liquet tamen huiuscemodi iussioni non fuisse obtemperandum, Deo quippe imperante contraria. Item maiorum institutis, minorum non esse preponenda, aut communibus priuata non preiudicare imperia quis dubitat? Nam ex Regula sancti Benedicti  hoc habemus.

7. Possem quidem abbatem Cisterciensem ad medium deducere, qui utique superior illo quantum pater filio, quantum magister discipulo, quantum denique abbas commisso sibi monacho, merito se a uobis propter ipsum queritur fuisse contemptum. Possem  et episcopum, cuius nichilominus quia non fuit exspectatus consensus, inexcusabilis est et contemptus, cum ad ipsos et de ipsis Dominus dicat: Qui uos spernit, me spernit . Sed quoniam his posset ambobus opponi et anteponi Romani pontificis tanquam grauior auctoritas; cuius quippe uos aiunt premuntios fuisse licentia (que et ipsa licentia suo quidem loco erit discutienda ; talis potius proferatur, cuius omnino fas non sit auctoritati contradicere. Certe summus ille Pontifex qui per sanguinem proprium solus et semel introiuit in sancta, eterna redemptione inuenta  terrifica uoce denuntiat in Euangelio, ne quis unum de pusillis eius audeat scandalizare . uobis autem  unius donetur scandalum, si non ultra processit malum. Facilis sequetur uenia culpam, ex qua graue damnum non oritur. Nunc uero quod dubium non est, pluribus scandalizatis, quis aperte non uideat quam inhumane humanam iussionem diuine pretuleritis? Quod quidem audere, quis nisi amens dicere audeat bonum esse aut bonum fieri posse, quantelibet dignitatis homine precipiente? Quod autem nec bonum est, nec bene fieri potest, purum procul dubio malum est. Unde consequenter aduertitur, quod iter uestrum in multorum usurpatum scandalum, ac per hoc et contra Dei mandatum, non purum bonum aut medium, sed purum omnino fuerit malum: quoniam quidem et purum bonum semper bonum est, et medium bene fieri potest.

 8. Quomodo ergo uel abbatis iussio, uel Pape permissio licitum facere ualuit, quod purum  malum fuit: cum superius nichilominus allegatum sit, ea que huiuscemodi sunt, id est pura mala, ut nunquam iuste iuberi, sic nec licite posset fieri? uides quam inanis excusatio de humana obedientia, ubi in Deum conuincitur facta transgressio? Nec timendum mihi arbitror, quod ad illud Domini responsum de sibi nuntiato scandalo Phariseorum refugias, ut quomodo ille nichili pendebat dicens, Sinite illos, ceci sunt, et duces cecorum ; ita et nostra uobis scandala non esse timenda existimes. uides nempe quam nil simile habeat in hac parte proportio. Nam si compares personas, illic Pharisei superbi, hic  pauperes Christi scandalizantur: si causas, hic leuitas ibi ueritas in causa esse dignoscitur. Rursus, quod et superius propositum est, uos non solum diuinis humana, sed et communibus priuata pretulisse imperia, hoc solum ad probationem sufficiat, quod uestre illi et nouitati insolite, et insolenti presumptioni, non tantum nostri Ordinis uniuersitas, sed etiam omnium monasteriorum et consuetudo, et institutio reclamare uidetur.

9. Quod et uos quoque non immerito timentes, nec satis de propria causa confidentes, remorsas ac remordentes conscientias apostolica conati estis delinire licentia. O friuolum satis remedium! quod non est aliud, nisi more Protoplastorum cauteriatis conscientiis 21 texere perizomata, uidelicet ad uelamentum, non  ad medicamentum. Apostolicam, inquiunt, licentiam quesiuimus, impetrauimus. Utiam non licentiam quesissetis, sed consilium; id est, non ut liceret, sed an liceret. Unde tamen querebatis licentiam? Ut liceret quod non licebat? Facere itaque uolebatis quod non licebat. Sed quod non licebat malum erat. Mala igitur erat intentio, que in malum tendebat. Nisi forte tale hoc fuisse dicatur, quod absque licentia quidem non liceret, liceret autem si cum licentia fieret. uerum idiam superius inuincibili exclusum est ratione. Nec enim Deus ubi ait, Nolite contemnere unum ex iis pusillis qui in me credunt; addidit etiam, Nisi cum licentia, aut dicens: Qui scandalizauerit unum de pusillis meis , et cetera, determinauit subiungens,  Sine licentia. Constat igitur ubi ueritas, et ueritas necessaria in causa non est, nec licite scandalum quodlibet posse a quolibet committi nec iuste precipi, nec innoxie consentiri. Huius tamen patrandi mali querendam putastis esse licentiam. Sed ad quid? An ut quanto licentius, tanto securius; et quo securius, eo et periculosius peccaretis? Mira cautela, et stupenda prouidentia! Malum quod iam corde conceperant, opere tamen cauti fuerunt non implere nisi cum licentia. Conceperunt dolorem, sed non pepererunt iniquitatem, donec iniquo Papa conceptui prebuisset assensum. Quo lucro? quoue saltem compendio mali? Nunquid ideo aut malum esse desiit, aut uel minoratum est, quia Papa concessit? Quis uero malum esse neget, assensum prebere malo?  Quod tamen summum fecisse Pontificem nequaquam crediderim, nisi aut circumuentum mendacio, aut importunitate uictum. Quando etenim aliter huiuscemodi uobis licentiam indulgeret, seminandi uidelicet scandala, schismata suscitandi, amicos contristandi, fratrum conturbandi pacem, et confundendi unitatem, propriumque insuper contemnendi episcopum? Et hec qua necessitate, necesse non habeo dicere, cum rei exitus satis indicet. Profectos nempe plangimus, profectum non cernimus.

10. His ergo talibus et tam grauibus malis dare assensum, exhibere obsequium, impendere adiutorium, tu mihi obedientiam nominas, modestiam nuncupas, appellas mansuetudinem? Tu, inquam, conaris pessima uitia uirtutum palliare nominibus?  An te putas hoc sine iniuria facere Domini uirtutum, quod uirtutibus facis iniuriam? uanissimam presumptionem, turpissimam leuitatem, crudelissimam dissensionem, obedientie, modestie, mansuetudinis nominibus uelas, et uelatis sordibus sacra illa uocabula maculas. Hanc ego nunquam emuler obedientiam: talem mihi nunquam libeat modestiam, uel potius molestiam, imitari: huiuscemodi mansuetudo semper longe fiat a me. Talis siquidem obedientia omni est contemptu deterior: talis quoque modestia ultra omnem modum extenditur. Ultra dicam, an citra? Sed uerius forsitan et utroque competentius dixerim, extra. Qualis denique illa est mansuetudo, que ipso etiam auditu omnium aures exasperat? uolo tamen eam ipsam ut et mihi modo exhibeas.  Cum tam patiens sis, ut a quolibet etiam quo non licet, pertrahi non contendas; liceat et me, obsecro, paulo nunc confidentius agere tecum. Alioquin male multum merui de te, si  soli mihi indignandum putaueris.

11. Igitur tuam conuenio conscientiam. uolens, an inuitus profectus es? Sed si ex uoluntate, iam non ex obedientia. Si autem inuitus, suspectum uideris habuisse imperium, cui obsequi grauabaris. Ubi uero suspicio, ibi discussio necessaria. uerum tu ut tue patientie dares uel caperes experimentum; nichil discutiens, trahi te passus es, non solum preter uoluntatem tuam, sed et contra conscientiam. O patientia omni digna impatientia! Non possum, fateor,  non irasci huic contentiosissime patientie. uidebas dispergentem, et sequebaris: scandala dictantem audiebas, et obsequebaris. uera patientia est, pati uel agere contra quod libeat: sed non preter quod liceat. 22 Mirum uero quod hominem audiebas furtiue susurrantem, Deum non audiebas aperte reclamantem, tali quasi celitus emisso tonitru: ue illi per quem scandalum uenit!  Non tantum autem Dominus, sed et sanguis ipsius clamore nichilominus, uehementi, surdis licet, terribiliter irrugiebat. Clamor eius, eius effusio. Effusus quippe pro dispersis filiis Dei ut eos congregaret in unum, iuste fremebat in dispersores. Odit nimirum dispersores, qui non nouit nisi colligere. Magnus eius  clamor, et uehemens, qui corpora de sepulcris, animas ab inferis excitauit. Terram celosque tuba illa conuocauit in unum, quippe que in terra et que in celis sunt, pacificans. In omnem terram exiuit sonus ille, et uestram non ualuit rumpere surditatem? uox nempe illa in uirtute; uox illa in magnificentia. Et quid clamat? Exsurgat Deus, et dissipentur inimici eius : et iterum: Disperge illos in uirtute tua et dispone eos protector meus Domine . Sanguis Christi est, frater Adam, sanguis Christi est qui pro piis congregatis aduersus impios dispersores quasi tuba exaltat uocem suam. Minatur autem se dispersores dispergere, qui pro dispersis colligendis effusus est. Et si eius uocem tu non  audis, audit eam de cuius latere manauit. Quomodo namque proprium non audit, qui Abel sanguinem audiebat? .

12. Sed quid ad me, inquis? Ille uiderit cui mihi contradicere fas non erat. Non est discipulus super magistrum. Docendus, non docturus, eius lateri adherebam. Sequi debui, non preire preceptorem auditor. O istorum temporum Paule simplex, si tamen et ille alterum se tibi exhibuisset Antonium, ut quidquid uel leuiter de labiis eius procederet, necesse non haberes discutere, sed sine cunctatione ad omnia nichil hesitans obedires? O monachum obedientissimum, cui ex quibuslibet seniorum uerbulis ne unum quidem iota preteruolet! Non attendit quale sit quod precipitur, hoc solo contentus quia precipitur,  hoc solo contentus quia precipitur  . Et hec est obedientia sine mora. Si ita oportet, sine causa legitur in Ecclesia: Omnia probate, quod bonum est tenete . Si ita oportet, deleamus iam de libro Euangelii, Estote prudentes sicut serpentes, sufficiente quippe quod sequitur, et simplices sicut columbe . Nec dico a subditis mandata prepositorum esse diiudicanda, ubi nil iuberi deprehenditur diuinis contrarium institutis: sed necessariam assero et prudentiam, qua aduertatur si quid aduersatur; et libertatem, qua et ingenue contemnatur. Ceterum iste, Nihil, inquit, habeo interrogare: uiderit ille quid iusserit. Dic, queso, si dato in manus gladio, suum te armari iussisset in iugulum,  acquieuisses? aut si se tuo uoluisset impulsu in ignem uel in aquam precipitem dari, obtemperasses? Nonne etiam ab his non prohibere cum possis, in crimen tibi reputatur homicidii? Age ergo, uide ne forte sub pretextu obedientie in quidpiam ei grauius inseruieris. Non ignoras certe quis dixerit  expedire scandala facientibus demergi potius in profundum maris . Cur hoc dixit, nisi quia significare uoluit tam grauia illos in posterum manere tormenta, ut eis comparata mors temporalis, nec penalis esse uideatur, sed commoda? Quid ergo eum scandala facere iuuisti? iuuisti enim sequendo illum, obsequendo illi. Nonne utilius, iuxta premissam ueritatis sententiam,  molam asinariam colle eius suspenderes, et sic eum demergeres in profundum maris? Quid ergo? Tu ille obedientissimus discipulus, illum patrem et preceptorem tuum, quem ne puncto quidem temporis, uel transuerso, ut dicitur, pedis, a te, quandiu uixit, passus es elongari, ita ut in foueam quoque post eum, non quidem cecis, sed apertis more Balaam, oculis cadere non cunctatus sis: tune, inquam, illum tuo ita beandum putasti obsequio, ut morte illi grauiorem exhibueris obedientiam? Reuera nunc experior, quam uera sit illa sententia: Inimici hominis, domestici illius . Sic itaque sentiens, sic conscius ipse tibi, nonne, si sapis, gemis; et si non desipis, tremis? Quippe cuius obedientia non 23 meo, sed ueritatis iudicio, peior inuenta est  homicidio.

13. Si hec non ignoras, quomodo non trepidas? quod si trepidas, quomodo non emendare festinas? Alioquin qualem hinc ad illud tribunal terrificum conscientiam portas, ubi iudex teste non indiget, ubi ueritas discutit intentiones, ubi inquisitio culparum pertingit ad abdita cordis, ubi denique secretissimos recessus mentium diuinus ille inuestigat intuitus, et ad subitum illum Solis iustitie fulgorem, animarum expansi sinus, cuncta siue bona, siue mala euomunt que celabant? Ibi, frater Adam, facientes et consentientes pari pena punientur. Ibi fures et socii furum similem sunt excepturi sententiam. Ibi par subibunt iudicium et qui lactant, et qui lactantur peccatores. Perge igitur iam dicere, Quid ad me? ille uiderit.  Tange picem, et dic: Non sum inquinatus ab ea. Absconde ignem in sinu tuo, et te iactato non aduri. Pone denique portionem tuam cum adulteris, nichilque tua interesse putato. Non ita Isaias: redarguit enim se ipsum, non solum quia ipse immundus, sed et quod socius sit immundorum: Quia, inquiens, uir pollutus labiis ego sum, et in medio populi immunda labia habentis ego habito. Redarguit autem se dixerim, non quia cum malis habitaret, sed quia mala non redarguerit. Sic namque ait: ue mihi quia tacui!  Quando uero ipse malum facere acquiesceret, quod se in aliis non redarguisse redarguit? Quid enim etiam Dauid? nonne alieni contagione peccati se senserat inquinari posse, cum  diceret, Cum hominibus operantibus iniquitatem, et non communicabo cum electis eorum?  denique et orat dicens, Ab occultis meis munda me, Domine, et ab alienis parce seruo tuo . Unde etiam malorum, quorum noluit participare malum, studuit declinare consortium. Ait etenim: Non sedi cum concilio uanitatis, et cum iniqua gerentibus non introibo. Huic uersiculo concinit et subsequens: Odiui, inquit, ecclesiam malignantium, et cum impiis non sedebo . Audi denique et Sapientis consilium: Fili, mi, ait, si te lactauerint peccatores, ne acquiescas eis .

14. Tu ergo aduersus hec atque alia in hunc modum innumera ueritatis testimonia, putasti cuipiam obediendum? O odiosa peruersitas! Obedientie  uirtus que semper militat ueritati, aduersus ueritatem accingitur. Felicem ego dixerim fratris Henrici inobedientiam, cui cito resipiscenti ab errore, et reuertenti ex itinere, talem contigit non experiri obedientiam. Quam potiorem nunc et dulciorem sue huiusmodi inobedientie carpit, iamiamque degustat fructum, bonam habens conscientiam, quod ceteris collegis suis fraterna corda graui scandalo concutientibus, ipse inter fratres in proposito et Ordine suo sine querela conuersetur? Cuius ego, si optio detur, pigram potius elegerim inobedientiam eum ipsius conscientia, quam horum studiosam obedientiam cum scandalo. Aestimo enim, quia melius agit iste sic inobediens abbati, sed non caritati, seruando unitatem in uinculo pacis; quam illi qui ita  obtemperant homini uni, ut unum preferant unitati. Fidenter et hec addiderim, expedire magis cuilibet sola unius hominis periclitari obedientia, quam reliquis omnibus pietatis bonis, et uotis proprie professionis.

15. Siquidem, ut cetera taceam, duo precipua nobis in monasterio conuersantibus obseruanda traduntur; subiectio abbati, et stabilitas in loco: et ita obseruanda, quod neutrum prepediat alterum, nec alterutrum sibi preiudicent. Ut, uerbi gratia, sic te stabilem in loco exhibeas, ut abbati subiici non contemnas: sic obedias subiectus abbati, ut stabilitatem non amittas. Porro, si detestaris in loco licet perseuerantem, qui abbati forte subdi contemnit imperiis; miraris si reprehendimus obedientiam,  que uobis uestrum deserendi locum uel causa exstitit, uel occasio? presertim cum in professione regulari sic promittatur stabilitas, ut de subiectione abbati exhibenda nulla penitus mentio fiat.

16. Sed queris forsitan, inquiens mihi: Quid ergo 24 tu de stabilitate tua facis, quam apud Cistercium firmasti; et nunc alibi habitas? Ad quod respondeo: Ego quidem Cisterciensis monachus ibidem professus, ab abbate meo ubi nunc habito missus sum, sed missus in pace, missus sine scandalo, sine discordia, missus iuxta consuetudinem et communem institutionem. Quandiu ergo in eadem qua missus sum, pace et concordia perseuero, quandiu in unitate sto, communibus priuata non prefero,  quietus et subditus in quo positus sum permaneo, secura dico conscientia, quod promisi, firmiter teneo. Quomodo enim stabilitatis preuaricor uotum, qui unanimitatis non rumpo uinculum, pacis firmamentum non desero? Et si corpus absentauit obedientia, sed spiritum semper ibidem presentem tenet concors deuotio, et in nullo dissimilis conuersatio. Qua die autem  aliis incipiam uiuere legibus, aliis moribus conuersari, diuersis diseruire obseruantiis, adinuenire noua, extraneas usurpare consuetudines: transgressor professionis, promissam stabilitatem iam non me tenere confido. Dico ergo abbati per omnia obtemperandum, sed salua professione. uerum tu professus secundum Regulam sancti Benedicti, ubi promisisti obedientiam,  promisisti et stabilitatem. Quod si obedieris quidem, stabilis autem non fueris; dum offendis in uno, factus es omnium reus: si omnium, et ipsius obedientie.

17. uides itaque pondus tue obedentie? Quomodo nempe stabilitatis transgressionem sufficit excusare, que nec sibi quidem ualet patrocinari? Idem notum est solemniter ac regulariter profiteri quemque in presentia abbatis. In presentia ergo tantum, non etiam ad nutum ipsius fit cuiusque professio. Testis proinde adhibetur abbas, non dictator professionis; adiutor, non fraudator adimpletionis; uindex, non auctor preuaricationis. Quid igitur? Ponam in manu abbatis quod absque ulla exceptione coram Deo et sanctis eius propria manu et ore firmaui, audiens  ex Regula , si quando aliter fecero, a Deo me esse damnandum, quem irrideo? Si abbas meus, aut etiam angelus de celo contraria iusserit, libere recusabo huiusmodi obedientiam, que me transgressorem uoti proprii, et peierare faciat nomen Dei mei. Scio enim me iuxta Scripture ueritatem ex ore meo uel condemnandum , uel iustificandum; et quia os quod mentitur, occidit animam ; et quod Deo ueraciter canitur, Perdes omnes qui loquuntur mendacium ; et quia unusquisque onus suum portabit , et unusquisque pro se rationem reddet . Alioquin qua fronte psallam mentiens in conspectu Dei et angelorum illud de Psalmo: Reddam tibi uota mea, que distinxerunt labia mea?   uiderit denique abbas meus, quid sibi faciendum putet de eo quod ex Regula ad ipsum specialiter dirigitur, »Ut presentem regulam in omnibus conseruet:« et item, quod uniuersaliter precipitur, et nemo excipitur, »Ut omnes« scilicet »per omnia magistram sequantur regulam; nec ab ea temere deuietur a quoquam .« Ego sic ipsum sequi decreui semper et ubique magistrum, ut nequaquam a Regule, quam teste ipso iuraui et statui custodire, deuiem magisterio.

18. Occurramus breuiter questioni, que a latere nobis surgere posse uidetur, et sic iam nimis longam finiamus epistolam. uideor nempe contraria loqui  rei quam facio. Queri etenim a me potest, si hos damno, qui abbatis sui non solum consensu, sed et iussu suum monasterium deseruerunt, quo pacto illos et recipiam, et retineam, qui de aliis monateriis, fracto stabilitatis uoto, et contempto seniorum imperio, ad nostrum Ordinem ueniunt. Ad quod quidem breuis responsio, sed periculosa. uereor namque displicere quibusdam quod dicturus sum. Ceterum mihi magis uerendum puto, ne tacendo ueritatem, illum uersiculum non ueraciter cantem: Iustitiam tuam non abscondi in corde meo: ueritatem tuam et salutare tuum dixi . Hac ergo illos ratione suscipimus, quoniam non putamus esse malum, si uota labiorum suorum, que in locis suis potuerunt quidem promittere, sed nequaquam  25 persoluere; Deo qui ubique est, ubicumque poterunt, reddant; et solius rupte stabilitatis damna reliquorum regularium preceptorum integra obseruatione compensent. Si cui displicet hoc, et murmurat aduersus hominem querentem salutem suam; respondebit pro eo salutis Auctor: Nonne oculus tuus nequam est, quia ille bonus?  O quisquis es qui saluti inuides aliene, parcito uel tue. An nescis quod inuidia diaboli intrauit mors in orbem terrarum . Attende itaque tibi. Si enim ubi inuidia, ibi mors; profecto non potest simul et inuidere, et uiuere. Quid molestus es fratri tuo, quoniam satagit quemadmodum que processerunt de labiis suis, non faciat irrita? Si querat homo, ubi et quomodo persoluat quod  pollicitus est Deo; quid tu perdis? Fortassis si aliquante pecunie tu eum debitorem teneres, circuire cogeres mare et aridam, donec usque ad nouissimum quadrantem debitum redderet uniuersum. Quid igitur meruit de te Deus tuus, quoniam non uis ut et ipse a suo quod suum est, debitore recipiat? Imo uni inuidens, duos tibi reddis infensos: dum et dominum serui obsequio, et domini gratia seruum fraudare conaris. Tu quare illum potius non imitaris, et ipse uidelicet persoluendo quod debes? Putasne et tuum non requiretur debitum? An potius propter hoc magis irritas impie Deum, quia dicis in corde tuo, Non requiret?

19. Quid inquis? omnes ergo damnas qui similiter non faciunt? Non: sed audi quid et de ipsis sentiam;  et noli frustra calumniari. Quid me uis odiosum facere multis millibus sanctorum, qui sub nostra professione non nostro conuersantes more, tamen aut sancte uiuunt, aut beate defuncti sunt? Non ignoro quod reliquerit sibi Deus septem millia uirorum, qui non curuauerunt genua sua ante Baal . Audi ergo [al. ausculta ergo], emule; calumniator, ausculta. Dixi cur de aliis monasteriis ad nostra uenientes, recipiendos censuerim. Nunquid non uenientes damnaui? Excuso illos, non istos accuso. Soli sunt inuidi, quos excusare nec uolo, nec ualeo. Quibus exceptis, si quis ceterorum ad Regule cupiat transire puritatem, sed propter scandalum non audeat, aut certe etiam ob certam corporis infirmitatem; puto quia non peccat, dum tamen  in suo studeat loco sobrie, et iuste, et pie conuersari. Nam si qua ex more monasterii minus forte districte, quam Regula constituisse uidetur, obseruare compellitur; excusabit hoc forsitan aut illa caritas, qua cunctatur migrare ad melius propter scandalum, iuxta illud, Charitas operit multitudinem peccatorum ; aut illa humilitas, qua proprie conscius infirmitatis se reputat imperfectum: siquidem et de ipsa scriptum est: Deus humilibus dat gratiam .

20. Multa quidem tibi, carissime, locutus sum, cum multis opus non habeas; quippe cui sit et ingenium uelox ad intelligendum quod dicitur, et uoluntas agilis ad eligendum quod utiliter suadetur,  sed licet specialiter quidem ad te, non tamen tam multa propter te scribenda putaui. Hec itaque, quibus Deus prouidit fore necessaria. Te autem, ut meum iam olim familiarissimum, paucis et cum omni fiducia moneo, ne iam diutius animas desiderantium te, in tue quidem anime horrendum periculum, tui exspectatione suspendas. En tua eorumque  qui tecum sunt, et mors, et uita in manu tua est. Arbitramur enim quidquid feceris tu aut uolueris, illos esse facturos. Alioquin aperte denuntia illis, quia iuxta omnium abbatum nostrorum non contemnendam sententiam, que merito processit in uos: Qui redierint, uiuent; qui renuerint, morientur.



26 EPISTOLA uIII. AD BRUNONEM COLONIENSEM ELECTUM  . Bernardus a Brunone consultus de acceptando episcopatu Coloniensi, ita respondet, ut suspensum eum teneat, imo terreat mole tanti muneris, monens per orationes consulere Deum.


1. Queris a me consilium, uir illustris Bruno, an uolentibus te promouere ad episcopatum acquiescere debeas. Quis hoc mortalium definire presumat? Deus forsitan uocat: quis audeat dissuadere? Forte non uocat: quis appropinquare consulat? Utrum uero uocatio Dei sit, an non sit; quis scire possit, excepto Spiritu qui scrutatur etiam alta Dei, uel si cui forte reuelauerit ipse? Magis quoque dubium reddit consilium illa in litteris tuis humilis, sed terribilis confessio, qua uitam tuam tam grauiter,  et, ut credo, non nisi ueraciter accusas. Nec enim negandum est, huiuscemodi uitam esse indignam tam sacri dignitate ministerii. Sed rursum non immerito e regione times  si ob malum conscientie de commisso scientie talento non facis lucrum: nisi quod alio forte negotiandi genere, etsi minus copiose, minus tamen periculose fructificare ualeres. Horreo, fateor, sic enim tibi, ut mihi loqui debeo quod sentio; horreo, inquam, considerans, unde, quo uocaris: presertim cum nullum intercurrerit penitentie tempus, per quod utcunque huiuscemodi periculosissimus transitus fiat. Et quidem rectus ordo requirit ut prius propriam, deinde alienas curare studeas conscientias. Primus quippe pietatis gradus est,  de quo scriptum est: Miserere anime tue placens Deo . Ex hoc autem ad miserandum proximum recto iam tramite caritas ordinata procedit; quippe quem ad sui quisque mensuram amare precipitur. Quod si in hunc modum quo te hactenus ipse amasti, et tibi committendos amaturus es, malo ego quidem tibi non committi, quam sic  diligi. Si autem prius te diligere didicisses, et me forsitan scires amare.

2. Sed quid, si suam Deus acceleret tibi gratiam, et multiplicet misericordiam, et sit ad restituendam innocentiam efficacior uelox clementia quam diuturna penitentia? Beatus siquidem, cui non imputabit Dominus peccatum . Nam quis accusabit aduersus electum Dei? Si Deus iustificat, quis est qui condemnet? Hoc salutis compendium sanctus ille latro consecutus est: uno eodemque die simul et confessus latrocinia, et introductus in gloriam, breui quodam contentus ponte crucis ad transigendum [al. transeundum] de regione dissimilitudinis in terram uiuentium, et de luto fecis in paradisum uoluptatis . Hoc subitum  pietatis remedium percepit felix illa peccatrix, cum repente ubi superabundauerant delicta, abundare cepit et gratia. Absque multo penitentie labore dimissa sunt ei peccata multa, quoniam dilexit multum ; et in breui meruit caritatis accipere latitudinem, que, ut scriptum est, cooperit multitudinem peccatorum . Hoc et ille paralyticus in Euangelio duplex atque celerrimum potentissime bonitatis persensit beneficium, prius mente quam carne curatus.

3. Sed aliud et celerem adipisci ueniam peccatorum, et aliud de ipsis sceleribus ad infulas mox prouehi dignitatum. uideo tamen Mattheum de telonio ad apostolatus culmen assumptum ; sed hoc me rursum conturbat, quod non prius  audierit cum ceteris coapostolis suis, Ite in orbem uniuersum, predicate Euangelium omni creature ; quam egerit penitentiam, multo tempore ac labore sequendo Dominum quocunque iret, permanens cum eo in tentationibus suis. Sed et si 27 occurrat de Ambrosio, quod de tribunalibus ad sacerdotium raptus fuerit , non me ualde confortat, cum a puero mundam in mundo duxerit uitam, et sic etiam fuga et latebris multisque dissimulationum modis declinare conatus sit. Si de Saulo quoque factus repente Paulus, repente uas electionis, repente Doctor gentium in exemplum adducitur: hoc exempli euacuat similitudinem, quod ille ideo misericordiam consecutus sit, quia ignorans ipso teste peccauit, manens  in incredulitate . Quanquam si tale quidpiam quandoque bene et utiliter factum fuisse agnoscitur, de quo dici ueraciter possit, Hec est mutatio dextere Excelsi , non tam exemplum, quam miraculum afferri debeat.

4. Hec interim a me ad id quod queritis, suspensiue responsa sufficiant. Neque enim possum,  unde certus non sum, certam proferre sententiam. Sic contingere debet querenti rem ubi non sit sermo a propheta. Consilium a sapiente querendum est. Nunquid enim de luto limpidum quidpiam haurire potestis? Unum tamen est quod amico absque periculo, et nequaquam sine fructu impendere possumus, nostre uidelicet pro hac re orationis ad Deum qualecunque suffragium. Deo ergo relinquentes sui, quod ignoramus, secretum consilii, ipsum supplici deuotione et deuota supplicatione precamur, ut in uobis et de uobis operetur, quod et se deceat, et uobis expediat. Habetis autem dominum Norbertum,  quem melius presentem presens de talibus interrogare potestis. Nam tanto uir ille in diuinis aperiendis mysteriis nobis promptior, quanto et Deo  proprior esse cognoscitur.



EPISTOLA IX  . AD EUMDEM IAM ARCHIEPISCOPUM COLONIENSEM. Brunonem recens creatum archiepiscopum Coloniensem ad timorem inducit.

Dignationis uestre suscepi scripta deuotus, et ad iniuncta sollicitus fui; et si profui, uos probabitis. Sed de hoc satis. Porro in eadem caritate audeo que sequuntur. Si cunctos qui uocantur ad ministerium, constat eligi et ad regnum, profecto securus est Coloniensis archiepiscopus. Quod si etiam et Saulem in regno, et Iudam in sacerdotio legitur elegisse non alius quam ipse Deus; et non potest solui Scriptura que hoc asserit: timeat necesse est et Coloniensis archiepiscopus. Si uero  et illa sententia hodie quoque uiget, quia non multos nobiles, non multos potentes, non multos sapientes elegit Deus , nunquid non triplicem quoque habet timendi causam Coloniensis archiepiscopus? Curemus ergo in alto positi, non altum sapere, sed timere, sed humilibus consentire. Principem, inquit, te constituerunt: esto in illis tanquam unus ex illis : et iterum: Quanto maior es, tanto humilia te in omnibus . Sapiens est qui hoc consulit, quippe haud secus sentiens ab ipsa Sapientia que ait: Qui maior est uestrum, fiat sicut minor . Alioquin iudicium durum his qui presunt : timeat potestas. Seruus quoque sciens uoluntatem domini  sui, et non faciens digna, uapulabit multis : timeat qui cognouit litteraturam. Timeat nobilis, quia iudex omnium non est acceptor personarum. Iste profecto necessarii timoris funiculus triplex difficile rumpitur. Durusne uideor, quia non blandior, quod metum incutio, quod amico cupio initium sapientie? Sic mihi contingat semper beare amicos, id est, terrendo salubriter, non adulando fallaciter. Ad illud me prouocat qui dicit: Beatus homo qui semper est pauidus . Ab hoc reuocat qui ait: Popule meus, qui te beatificant, in errorem inducunt .



28 EPISTOLA X  . AD EUMDEM. Brunonem ad iustum corripiendi zelum excitat.

Horrendum punire nefas, etsi duplici ratione incumbat  uobis, tum uidelicet pro debito officii, tum quia et apostolica iniungit auctoritas; puto tamen quod non superuacua in re tanta etiam amici commonitio accedit. Hoc autem est quod amicum et patrem cupimus esse admonitum, ut hec ipsa ultio que facienda est, eo quoque zelo quo facienda est, fiat: quatenus non solum presens facinus mulctum esse uideatur, sed etiam a simili temeritate audiens omnis malignitas compescatur.



EPISTOLA XI. AD GUIGONEM PRIOREM  , ET CAETEROS CARTUSIAE MAIORIS RELIGIOSOS. De uere et sincere caritatis lege, signis, effectis, gradibus, perfectione Patrie reseruata, multa pie disserit.

 Inter patres reuerendissimis [al. reuerentissimis], et inter amicos karissimis, GUIGONI priori Cartusiensi, ceterisque sanctis qui cum eo sunt, frater BERNARDUS de Clara-ualle, salutem eternam.

1. Sanctitatis uestre litteras tam letus accepi, quam auidus et olim desideraueram. Legi eas, et quas uoluebam in ore litteras, scintillas sentiebam in pectore: quibus et concaluit cor meum intra me, tanquam ex illo igne, quem Dominus misit in terram . O quantus in illis meditationibus exardescit ignis, e quibus huiusmodi euolant scintille! uestra illa succensa et succendens salutatio sic mihi, ut uerum fatear, accepta fuit, et est, quasi non ab homine, sed certissime ab illo qui mandat  salutes Iacob, descendere uideretur. Non me sane  arbitror salutatum in uia, non in transitu, non ueluti ex occasione, ut assolet, consuetudinis; sed plane ex uisceribus, ut sentio, caritatis prodiit hec tam grata et inopinata benedictio. Benedicti uos a Domino, qui me in benedictionibus dulcedinis tante preuenire curastis, ut daretur puero uestro, uobis primum scribentibus, fiducia rescribendi, scribere quidem ad uos iam pridem gestienti, sed non presumenti. uerebar nimirum sanctam, quam in Domino habetis, importunis scriptitationibus infestare quietem, iuge illud uestrum sacrumque silentium a seculo, susurrium cum Deo, uel ad modicum interrumpere, nostraque ingerere auribus secretis penitus occupatis supernisque eulogiis. Timebam omnino molestus fieri uel Moysi in monte, uel Elie  in deserto, aut certe excubanti in templo Samueli, si diuinis intentissimos confabulationibus aliquatenus auocare tentassem. Clamat Samuel, Loquere, Domine, quia audit seruus tuus : et ego me audiri presumerem? Timebam, inquam, ne si et Dauid elonganti se et fugienti, manentique in solitudine, importunus insisterem, indignans excusaret et diceret: Sine me, non audio te modo; audiam potius quod dulcius ausculto. Audiam quid loquatur in me Dominus Deus; quoniam loquetur pacem in plebem suam, et super sanctos suos, et in eos qui conuertuntur ad cor . Aut certe illud: Declinate a me, maligni, et scrutabor mandata Dei mei . Quid enim? egone tam temerarius essem, ut inter sponsi brachia  suauiter quiescentem auderem suscitare dilectam, quousque uellet ipsa? Putarem illico auditurum me ab illa: Noli mihi molestus esse: Ego dilecto meo, et dilectus meus mihi, qui pascitur inter lilia .

29 2. uerum quod non audeo ego, audet caritas, et cum omni fiducia pulsat ad ostium amici, nequaquam putans pati se debere repulsam, que amicitiarum matrem se nouit; nec ueretur uestrum, etsi gratissimum, paulisper inquietare otium, propter suum negotium. Ipsa profecto, ipsa cum uult, facit uos excedere Deo; ipsa et cum uoluit, fecit sobrios nobis: adeo ut minime duceretis indignum, non modo sustinere loquentem, sed tacentem insuper  benigne prouocare. Amplector benignitatem,  dignationem admiror, laudo et ueneror puritatem, qua de nostris profectibus, quos putatis, tanta in Domino exsultatione gloriamini. Glorior et ego plurimum tanto testimonio, et seruorum Dei tam grata, quam gratuita admodum familiaritate delector. Hec iam gloria mea, hoc gaudium meum, he delicie cordis mei, quod non frustra leuarim oculos meos in montes, unde quippe iam non mediocre uenit auxilium mihi. Hi iam nobis stillarunt montes dulcedinem; et adhuc spero quia stillabunt, quousque ualles nostre abundabunt frumento. Festiuus enim erit mihi dies ille ducendus, et memoriale sempiternum, in quo uirum illum uidere ac suscipere merui, per quem factum est ut in cordibus uestris ego reciperer. Et quidem iam ante receperatis, ut  apparet in litteris uestris: sed nunc arctius, ut comperi, et familiarius, cum ille uobis retulit de me quedam, que etsi non probauerit, putauit tamen, Fidelis quippe et religiosus, absit ut aliter loqueretur, quam credidit. En reuera in me experior quod ait Saluator: Qui recipit iustum in nomine iusti, mercedem iusti accipiet . Mercedem quippe iusti dixerim, quod iustus reputor, non ob aliud, nisi quod iustum recepi. Nam si qua superaddita sunt, ea iustus non tam ex ueritate rei, quam ex puritate sui locutus est. Audistis, credidistis, exsultastis, scripsistis, et me non parum letificastis, non solum quod aliquem locum gratie, et locum non mediocrem, apud uestram merui sanctitatem, sed et quod nobis uestrorum non parua ex  parte puritas animorum innotuit. Paucis pro certo aperuistis, cuius spiritus estis.

3. Gaudeo proinde mihi, gaudeo et uobis; mee utilitati, et uestre sinceritati. Illa siquidem uera et sincera est caritas, et omnino de corde puro, et conscientia bona, et fide non ficta iudicanda procedere, qua proximi bonum eque ut nostrum diligimus. Nam qui magis, aut certe solum diligit suum, conuincitur non caste diligere bonum, quod utique propter se diligit, non propter ipsum. Et hic talis non potest obedire prophete, qui ait: Confitemini Domino, quoniam bonus . Confitetur quidem quia fortasse bonus est sibi, non autem quoniam bonus est in se. Quapropter nouerit in se dirigi illud ab eodem propheta opprobrium: Confitebitur  tibi cum benefeceris ei .  Est qui confitetur Domino, quoniam potens est; et est qui confitetur, quoniam sibi bonus est: et item qui confitetur, quoniam simpliciter bonus est. Primus seruus est, et timet sibi; secundus mercenarius, et cupit sibi; tertius filius, et defert patri. Itaque et qui timet, et qui cupit, uterque pro se agunt: sola que in filio est caritas, non querit que sua sunt. Quam ob rem puto de illa dictum, Lex Domini immaculata, conuertens animas ; quod sola uidelicet sit, que ab amore sui et mundi auertere possit animum, et in Deum dirigere. Nec timor quippe, nec amor priuatus conuertit animam. Mutant interdum uultum uel actum, affectum nunquam. Facit quidem etiam seruus nonnunquam opus Dei: sed quia non sponte, in sua  adhuc duritia permanere conuincitur. Facit et mercenarius; sed quia non gratis, propria trahi cupiditate cognoscitur. Porro ubi proprietas, ibi singularitas; ubi autem singularitas, ibi angulus; ubi uero angulus, ibi sine dubio sordes siue rubigo. Sit itaque seruo sua lex timor ipse, quo constringitur; sit mercenario sua cupiditas, qua et ipse arctatur, quando ab ipsa tentatur abstractus et illectus. Sed harum nulla aut sine macula est, aut animas conuertere potest. Charitas 30 uero conuertit animas, quas facit et uoluntarias.

4. Porro in eo eam dixerim immaculatam, quod nil sibi de suo retinere consueuit. Cui nempe de proprio nichil est, totum profecto quod habet, Dei est: quod autem Dei est, immundum esse non potest.  Lex ergo Domini immaculata, caritas est, que non quod sibi utile est querit, sed quod multis. Lex autem Domini dicitur, siue quod ipse ex ea uiuat, siue quod eam nullus nisi eius dono possideat. Nec absurdum uideatur quod dixi etiam Deum uiuere ex lege, cum non alia dixerim quam caritate. Quid uero in summa et beata illa Trinitate summam et ineffabilem illam conseruat unitatem, nisi caritas? Lex est ergo, et lex Domini caritas, que Trinitatem in unitate quodammodo cohibet, et colligat in uinculo pacis. Nemo tamen me existimet caritatem hic accipere qualitatem, uel aliquod accidens; alioquin in Deo dicerem  esse aliquid quod Deus non est; sed substantiam illam diuinam:  quod utique nec nouum nec insolitum est, dicente Ioanne, Deus caritas est . Dicitur ergo recte caritas et Deus, et Dei donum. Itaque Charitas dat caritatem, substantiua  accidentalem. Ubi dantem significat, nomen est substantie; ubi donum, qualitatis. Hec est lex eterna, creatrix et gubernatrix uniuersitatis. Siquidem in pondere, et mensura, et numero per eam facta sunt uniuersa: et nichil sine lege relinquitur, cum ipsa quoque lex omnium sine lege non sit; non tamen alia quam se ipsa, qua et se ipsam etsi non creauit, regit tamen.

5. Ceterum seruus et mercenarius habent legem non a Domino, sed quam ipsi sibi fecerunt, ille  Deum non amando, iste plus aliud amando. Habent, inquam, legem non Domini, sed suam, illi tamen que Domini est subiectam. Et quidem suam sibi quisque legem facere potuerunt; non tamen eam incommutabili eterne legis ordini subducere potuerunt. Tunc autem dixerim quemque sibi suam fecisse legem, quando communi et eterne legi propriam pretulit uoluntatem, peruerse utique uolens suum imitari Creatorem: ut sicut ipse sibi lex, suique iuris est, ita is quoque se ipsum regeret, et legem sibi suam faceret uoluntatem: graue utique et importabile iugum super omnes filios Adam, heu! inclinans et incuruans ceruices nostras, adeo ut uita nostra inferno appropinquauerit. Infelix ego homo, quis me liberabit de corpore mortis huius?  quo utique sic premor, ut nisi quia Dominus adiuuit me, paulo minus habitasset in inferno anima mea . Sub hoc onere grauatus gemebat qui dicebat: Quare posuisti me contrarium tibi, et factus sum mihimetipsi grauis?  Ubi dixit, Factus sum mihimetipsi grauis, ostendit quod lex ipse sibi esset, nec alius hoc quam ipse sibi fecisset. Quod autem Deo loquens premisit, Posuisti me contrarium tibi; Dei se tamen non effugisse legem indicauit. Hoc quippe ad eternam iustamque legem Dei pertinuit, ut qui a Deo noluit suauiter regi, penaliter a se ipso regeretur; quique sponte iugum suaue et onus leue caritatis abiecit, proprie uoluntatis onus importabile pateretur inuitus.

 6. Miro itaque modo eterna lex fugitiuum suum, et posuit sibi contrarium, et retinuit subiectum: dum uidelicet nec iustitie pro meritis legem euasit, nec tamen cum Deo in sua luce, in sua requie, in sua gloria remansit; subiectus potestati, et submotus felicitati. Domine Deus meus, cur non tollis peccatum meum, et quare non aufers iniquitatem meam , ut abiecta graui sarcina proprie uoluntatis, sub leui onere caritatis respirem, nec iam seruili timore cercear, nec mercenaria cupiditate illiciar, sed agar spiritu tuo, spiritu libertatis, quo aguntur filii tui: qui testimonium reddat spiritui meo, quod et ego sim unus ex filiis, dum eadem mihi lex fuerit que et tibi; et sicut tu es, ita et ipse  sim in hoc mundo? Hi siquidem qui hoc faciunt, quod ait Apostolus, Nemini quidquam debeatis, nisi ut inuicem diligatis , procul dubio sicut Deus est, et ipsi sunt in hoc mundo; nec serui aut mercenarii 31 sunt, sed filii. Itaque nec filii sunt sine lege, nisi forte aliquis aliter sentiat propter hoc quod scriptum est: Iustis non est lex posita . Sed sciendum quod alia est lex promulgata a spiritu seruitutis in timore, alia a spiritu libertatis data in suauitate. Nec sub illa coguntur esse filii, nec sine ista patiuntur. uis audire quia iustis non est lex posita? Non accepistis, inquit, spiritum seruitutis iterum in timore. uis audire quod  tamen sine lege caritatis non sint? sed accepistis, ait, spiritum adoptionis filiorum . Denique audi iustum utrumque de se fatentem, et quod non sit sub lege, nec tamen sit sine lege. Factus sum, inquit, his qui sub lege erant, quasi sub lege essem, cum ipse non essem sub lege; his qui sine lege erant, tanquam sine lege essem, cum sine lege Dei non essem, sed in lege essem Christi . Unde apte non dicitur: Iusti non habent legem; aut, Iusti sunt sine lege: sed Iustis non est lex posita; hoc est, non tanquam inuitis imposita, sed uoluntariis eo liberaliter data, quo suauiter inspirata. Unde et pulchre Dominus: Tollite, ait, iugum meum super uos . Ac si diceret: Non impono inuitis, sed uos tollite si uultis. Alioquin non requiem,  sed laborem inuenietis animabus uestris.

7. Bona itaque lex caritas et suauis, que non solum leuiter suauiterque portatur, sed etiam seruorum et mercenariorum leges portabiles ac leues reddit, quas utique non destruit, sed facit ut impleantur, dicente Domino: Non ueni legem soluere, sed adimplere . Illam temperat, istam ordinat, utramque leuigat. Nunquam erit caritas sine timore, sed casto; nunquam sine cupiditate, sed ordinata. Implet ergo caritas legem serui, cum infundit deuotionem; implet et mercenarii, cum ordinat cupiditatem. Porro timori permixta deuotio ipsum non annullat, sed castificat. Pena tantum tollitur, sine qua esse non potuit dum fuit seruilis; et timor manet in seculum seculi castus et filialis  . Nam quod legitur, Perfecta caritas foras mittit timorem , pena intelligenda est, que seruili, ut diximus, nunquam deest timori, illo scilicet genere locutionis, quo sepe causa ponitur pro effectu. Deinde cupiditas tunc recte a superueniente caritate ordinatur, cum mala quidem penitus respuuntur, bonis uero meliora preferuntur, nec bona nisi propter meliora appetuntur. Quod cum plene per Dei gratiam assecutum fuerit, diligetur corpus, et uniuersa corporis bona tantum propter animam, anima propter Deum, Deus autem propter se ipsum.

8. uerumtamen quia carnales sumus, et de carnis concupiscentia nascimur, necesse est cupiditas uel  amor noster a carne incipiat: que si recto ordine dirigitur, quibusdam suis gradibus duce gratia proficiens, spiritu tandem consummabitur: quia non prius quod spirituale, sed quod animale, deinde quod spirituale; et prius necesse est portemus imaginem terrestris, deinde celestis . In primis ergo diligit se ipsum homo propter se. Caro quippe est, et nil sapere ualet preter se. Cumque se uidet per se non posse subsistere, Deum sibi quasi necessarium incipit per fidem inquirere et diligere. Diligit itaque in secundo gradu Deum, sed propter se, non propter ipsum. At uero cum ipsum ceperit occasione proprie necessitatis colere et frequentare cogitando, legendo, orando, obediendo, quadam huiuscemodi familiaritate paulatim sensimque  Deus innotescit, consequenter et dulcescit; et sic gustato quam suauis est Dominus, transit ad tertium gradum, ut diligat Deum, non iam propter se, sed propter ipsum. Sane in hoc gradu statur, et nescio si a quoquam hominum quartus in hac uita perfecte apprehenditur, ut se scilicet homo diligat tantum propter Deum. Asserant hoc si qui experti sunt: mihi, fateor, impossibile uidetur. Erit autem procul dubio cum introductus fuerit seruus bonus et fidelis in gaudium Domini sui, et inebriatus ab ubertate domus Dei. Quasi enim ebrius, miro quodam modo oblitus sui, et a se penitus uelut deficiens, 32 totus perget in Deum, et deinceps adherens ei unus spiritus erit.

9. Arbitror hoc prophetam sensisse cum diceret:  Introibo in potentias Domini; Domine, memorabor iustitie tue solius . Sciebat profecto cum introiret in spirituales potentias Domini, exutum se iri uniuersis infirmitatibus carnis, ut iam nil de carne haberet cogitare, sed totus in spiritu memoraretur iustitie Dei solius. Tunc pro certo singula Christi membra dicere poterunt de se, quod Paulus aiebat de capite: Etsi cognouimus secundum carnem Christum, sed nunc iam non nouimus . Nemo ibi se cognoscit secundum carnem, quia caro et sanguis regnum Dei non possidebunt . Non quod carnis substantia illic futura non sit; sed quod carnalis omnis necessitudo sit defutura, carnisque amor amore spiritus absorbendus, et infirme que nunc sunt humane affectiones  in diuinas quasdam potentias habeant commutari. Tunc sagena caritatis, que nunc tracta per hoc mare magnum et spatiosum, ex omni genere piscium congregare non desinit, cum perducta ad littus fuerit, malos foras mittens, bonos solummundo retinebit. Siquidem in hac uita ex omni genere piscium, intra sinum sue latitudinis, caritatis rete concludit: ubi se pro tempore omnibus conformans, omniumque in se siue prospera, siue aduersa traiiciens, suaque quodammodo faciens, non solum gaudere cum gaudentibus, sed etiam flere cum flentibus consueuit. Sed cum peruenerit ad littus, uelut malos pisces omne quod triste patitur, foras mittens, sola que placere et iucunda esse  poterunt, retinebit. Nunquid enim tunc, uerbi gratia, Paulus aut infirmabitur cum infirmis, aut uretur pro scandalizatis, ubi scandala et infirmitas procul erunt? aut certe lugebit eos qui ante non egerunt penitentiam, ubi certum est, sic neminem sane fore qui peniteat, quomodo qui peccet non erit? Absit autem ut uel eos qui ignibus eternis cum diabolo et angelis eius deputandi sunt, plangat et defleat in illa ciuitate, quam fluminis impetus letificat , cuius diligit Dominus portas super omnia tabernacula Iacob ; quod uidelicet in tabernaculis etsi quandoque gaudetur de uictoria, laboratur tamen in pugna, et plerumque periclitatur de uita: in illa autem patria nulla prorsus admittitur aduersitas  siue tristitia, quemadmodum de illa canitur: Sicut letantium omnium habitatio in te ; et rursum: Letitia sempiterna erit eis . Denique quomodo misericordie recordabitur, ubi memorabitur iustitie Dei solius? Proinde ubi iam non erit miserie locus, aut misericordie tempus, nullus profecto esse poterit miserationis affectus.

10. Longum quidem adhuc texere sermonem insatiabili colloquendi ad uos desiderio pulsor, fratres mei karissimi et desideratissimi; sed tria sunt que finem indicunt. Primum quidem, quod maxime uereor ne fiam onerosus uobis: secundum, quia pudet loquacitatis: tertium, quod domesticis urgeor curis. In fine precor, miseremini mei; et si exsultastis in bonis de me tantum auditis, certis,  queso, compatimini malis. uidit fortassis qui uobis ea narrauit, aliqua parua, et de paruis grandia estimauit; uestra autem sinceritas facile credidit quod libenter audiuit. Gratulor quidem de caritate, que omnia credit ; sed confundor pro ueritate, que omnia nouit. uolo uos mihi credere de me magis quam alteri, qui tantum uidet in facie. Nemo quippe scit que sunt in homine, nisi spiritus hominis qui in eo est . Dico uobis ego qui de me loquor non ex coniectura, sed ex sententia: Non sum talis qualis putor uel dicor. Quod quidem tam securus fateor, quam certus experior: ita ut nil malim uestris orationibus specialiter obtinere, quam ut talis fiam, qualem littere uestre predicant.



33 EPISTOLA XII. AD EOSDEM. Orationibus eorum se commendat.


Amantissimo domino, et reuerendissimo patri GUIGONI priori Cartusiensi, et sanctis fratribus adherentibus ei, frater BERNARDUS de Clara-ualle, modicum id quod est.

Primum quod, accedens ad partes illas, non adieci peruenire usque ad uos uidere facies uestras, rememorari iniquitates et necessitates meas: etsi uobis forsitan satisfacere possum, mihi, fateor, non possum. Irascor occupationibus meis, quibus factum est, non ut neglexerim, sed ut nequiuerim. Hoc  frequenter patior, et ideo frequenter irascor: dignus utinam, cui omnis sanctus condoleat. Alioquin dupliciter miser sum, si nec miserabilis sum. Ego uero fraterne pietati locum in me ostendo, non meritum. Miseremini mei, non quia dignus, sed quoniam inops et pauper sum ego. Iustitia meritum querit: misericordia miseriam intuetur. uera misericordia non iudicat, sed afficit: non nititur discussione, occasione contenta. Non enim exspectatur ratio, ubi affectio trahit. Lugebat Samuel Saul, miserans, non deliberans . Fundebat lacrymas Dauid filio parricide, etsi non profuturas, pias tamen . Ita et uos miseremini mei, non quia merui, sed quia egeo. Miseremini tanquam misericordiam consecuti a Domino, ut sine  timore a mundi tumultibus liberati, seruiatis ei. Felices, quos abscondit in tabernaculo suo in umbra alarum suarum sperantes, donec transeat iniquitas. Ceterum ego infelix, pauper et nudus, homo natus ad laborem, implumis auicula pene omni tempore nidulo exsulans, uento exposita et turbini, turbatus sum et motus sum sicut ebrius, et omnis conscientia mea deuorata est. Miseremini proinde, etsi nil meriti, certe sic affecti.



EPISTOLA XIII. AD DOMINUM PAPAM HONORIUM  . Alberici electionem ad episcopatum Catalaunensem ratam haberi petit.

Summo pontifici HONORIO, frater quidam professione monachus, conuersatione peccator, se ipsum  quantillus est.

Aiunt apud uos plus ualere pauperis precem, quam potentis uultum. De qua uestra singulari dignatione tam sancta opinio facit me dignitatis celsitudinem non uereri, quo minus audeam loqui ad uos, id presertim quod caritas suggerit. De Ecclesia dico, domine, Catalaunensi, cuius, quantum in me est, nec ualeo, nec debeo dissimulare periculum. uidemus nimirum, iamiamque imminere sentimus, nos qui uicini sumus, pacem uidelicet memorate Ecclesie grauiter mox esse turbandam, si electioni illustris illius uiri, id est, magistri Alberici  , in quam 34 utique totus tam clerus, quam populus  pari uoto et uoce conuenerant et conueniunt, uestre pietatis assensum impetrare nequiuerint. De qua re si et nostra queritur aut curatur sententia, nouimus hominem sane fidei et doctrine hactenus exstitisse; in diuinis pariter et humanis prudentem esse; et speramus in domo Dei  fore uas in honorem, et utilem futurum non solum illi, sed et omni Gallicane Ecclesie. uestre iam discretionis est iudicare, an merito flagitetur a uobis facienda dispensatio, unde talis potest sperari recompensatio.



EPISTOLA XIu  . AD EUMDEM HONORIUM PAPAM. Causam Ecclesie Diuionensis, summo Pontifici commendat.

 Summo pontifici HONORIO, frater BERNARDUS uocatus abbas Clare-uallis, salutem, et si quid potest peccatoris oratio.

Quanto ad uos timore scribam, nouit ipse quem timemus in uobis. Sed ut audeam, domina caritas facit: quippe que imperat et uobis. Pro Ecclesia Diuionensi rogatus  , suscepi facere precem; sed quid potissimum precari debeam, pene dubito. Nam sicut tentare aliquid uel prece uel pretio aduersus iustitiam iniquum est: sic pro iustitia multum laborare  apud iustitie amatorem superfluum. uerum etsi nos quid oremus, sicut oportet, nescimus, confidimus tamen quod uestra benignitas, presertim in causa religiosorum  , otiosa esse non poterit. Et quidem sanctitatis uestre prudentia sollicitaque discussio quid inuentura sit, ego nescio; sed hoc dico quod audiui et frequenter audio, quia uidelicet longo et inconcusso tenore fertur Diuionensis Ecclesia possedisse ea, de quibus aduersus eam causantur Luxouienses: ita ut hi qui uidentur antiquiores de uicinis, mirentur et indignentur, nouam abominantes calumniam  .



EPISTOLA Xu. AD HAIMERICUM CANCELLARIUM  . Unde supra.

 uiro illustri domino HAIMERICO apostolice Sedis cancellario, BERNARDUS de Clara-ualle, que retro sunt obliuisci, et ad ea que ante sunt, Apostolum sequi.

Non latet amicos nostros quod me familiari affectu diligitis, et tante mihi felicitatis fructum inuident, si solus habere uoluero. Monachi Diuionenses ob antiquam illius Ecclesie religionem mihi karissimi sunt. Sentiant, si placet, quod non sit amor otiosus, siue uester ad nos, siue noster ad illos, salua tamen  in omnibus iustitia, contra quam ne amicum quidem respicere fas est.



35 EPISTOLA XuI  . AD PETRUM PRESBYTERUM CARDINALEM. Unde supra.

Charissimo domino suo Petro presbytero cardinali, frater BERNARDUS abbas Clare-uallis, salutem, et non in uia.

Ego causam non habeo; causam tamen Diuionensium monachorum, quia uiri religiosi sunt, meam facio. Manu tenete eam ut meam; sic tamen meam, ut et iustitie sit. Quod utique et nos confidimus, et tota fere patria testatur.



EPISTOLA XuII. AD PETRUM DIACONUM CARDINALEM  . Excusat se quod uocatus non uenerit: de scriptis postulatis respondet.


Domino uenerabili PETRO, Romane Ecclesie diacono cardinali et legato, frater BERNARDUS, se ipsum quantum potest.

Quod ad uos non ueni ut mandastis, non mea pigritia, sed causa fuit non contemnenda. Siquidem salua uestra omniumque bonorum reuerentia, mihi propositum est nequaquam egredi de monasterio, nisi certis ex causis, quarum utique nulla modo se obtulit, ut licite possem uestre in hoc, imo et nostre satisfacere uoluntati. uerum uos quid facitis de eo quod iamdudum uestrarum priorum litterarum promissione tenemus, uestro scilicet, quem adhuc sustinemus,  aduentu? Que illa deinde scripta sint, que et ante uobis [al. nobis] fieri iussistis, et nunc requiritis, omnino nescimus; ideoque nichil parauimus. Ego enim nescio me quidpiam quandoque scriptitasse de moralibus, quod uestre Excellentie  studio dignum putem. Aliqui fratres nonnulla ex his que me coram audiere loquentem, stilo suo excepere. Quorum unus uobis presto est, precentor uidelicet Trecensis et archidiaconus Gebuinus  ; et facile potestis habere, si qua placent, que ab illo accepta sunt. Tamen si cure uobis, aut curis quandoque uestris uacuum fuerit, et ita dignum iudicatis, dignitatis uidelicet uestre promissam presentiam exspectantibus exhibere filiolis, tunc si quid in manibus inuentum, aut nostro posse adhuc elaborari  studio uisum fuerit quod forte delectet, uestre  omnino pro uiribus non deero uoluntati. Diligimus enim bonam famam uestram; reueremur quam in uobis audiuimus, circa res Dei sollicitudinem et sinceritatem; et ideo ualde gratum habemus, si nostra uobis forte in aliquo esse possit officiosa rusticitas.



EPISTOLA XuIII  . AD EUMDEM  . Opinionem sanctitatis a se amoliri nititur, et promittit se quos scripserat libellos communicaturum.

1. Cum totum me dedero uobis, parum est, ut digne mihi uidear recompensasse uel dimidium beneuolentie, quam erga nostram humilitatem habere uos aiunt. Gaudeo quidem de gratia: sed temperat, fateor, pro tanto fauore letitiam, quod eumdem  mihi fauorem non opus, sed opinio acquisierit. Pudet nimirum granditer exsultare, cum sentio in me 36 uenerari uel diligi, non quidem quod sum, sed quod putor. Neque enim ego tunc diligor, quando sic diligor: sed nescio quid in me pro me, quod non sum ego  . Imo ut uerius loquar, non nescio: nam certissime scio quod nichil. Nihil enim procul dubio est, quidquid putatur et non est. Porro cum amatur quod non est sed esse putatur, non amor uel amans nichil est, sed quod amatur. Mirandum, sed magis dolendum quam mirandum, quod id quod nichil est, amari potest. Hinc plane sentimus unde, quo uenimus; quid perdidimus, quid inuenimus. Adherendo ei qui semper et beate est, semper  et nos esse, et beate esse poteramus. Adherendo autem dixerim, non solum per cognitionem, sed per amorem. Nam quidam ex filiis Adam cum cognouissent Deum, non sicut Deum glorificauerunt, aut gratias egerunt: sed euanuerunt in cogitationibus suis. Merito proinde obscuratum est insipiens cor eorum: quia cum ueritatem cognoscerent et contemnerent, iure receperunt in penam ut nec cognoscerent. Heu! sic adherendo ueritati per cognitionem, sed ab illa defluendo per amorem, amando pro illa scilicet uanitatem, homo uanitati similis factus est. Et quid uanius quam diligere uanitatem; et quid iniquius, quam contemnere ueritatem? Quid uero iustius quam contemptoribus subtrahi et ipsam cognitionem? quid, inquam, iustius, quam ut iam de eius  cognitione gloriari non possit, qui cognitam non  glorificauit? Itaque appetitus uanitatis est contemptus ueritatis; contemptus ueritatis, causa nostre cecitatis. Et quia non probauerunt, inquit, Deum habere in notitiam, tradidit illos in reprobum sensum .

2. Ex hac ergo cecitate descendit, quod plerumque pro eo quod est, amamus uel approbamus quod non est: quoniam dum sumus in hoc corpore, peregrinamur ab eo qui summe est. Et quid est homo, o Deus, nisi quod innotuisti ei? Itaque si notitia Dei causa est ut homo aliquid sit, ignorantia facit ut nichil sit. Sed qui uocat ea que non sunt, tanquam ea que sunt, miseratus quodammodo redactos in nichil; manna illud absconditum (de quo Apostolus, Et uita, inquit, uestra abscondita est cum Christo in  Deo , quia necdum possumus contemplari per speciem, uel plene amplecti per amorem, dedit interim nobis et sapere per fidem, et querere per desiderium: per que utique duo ad esse de non esse secundo reducti, fieri incipiamus initium aliquod creature eius, transituri quandoque in uirum perfectum, in mensuram etatis plenitudinis Christi. Quod procul dubio erit, cum iustitia conuertetur in iudicium, hoc est, fides in intellectum, iustitia uidelicet que ex fide est, in iudicium plene cognitionis, et item desiderium peregrinationis in plenitudinem commutabitur dilectionis. Si enim adhuc absentes initiat fides, et desiderium, presentes profecto consummat intellectus et amor. Sicut autem fides ducit ad plenam cognitionem, sic desiderium ad perfectam  dilectionem. Et sicut dicitur: Nisi credideritis, non intelligetis : sic dici eque non absurde potest, Si non desideraueritis, non perfecte amabitis. Intellectus igitur est fructus fidei, perfecta caritas desiderii. Interim iustus ex fide uiuit ; nam beatus ex intellectu. Interim iustus desiderat ad Deum sicut ceruus ad fontes aquarum: nam beatus haurit iam in gaudio de fontibus Saluatoris, hoc est, delectatur in plenitudine caritatis.

3. His igitur fortassis quasi duobus anime brachiis, intellectu uidelicet et amore, id est cognitione et dilectione 37 ueritatis, amplectitur et comprehenditur cum omnibus sanctis longitudo, latitudo, sublimitas et profundum, hoc est eternitas, caritas,  uirtus et sapientia. Et hec omnia Christus. Aeternitas est, quia hec est uita eterna, ut cognoscant te uerum Deum, et quem misisti Iesum Christum . Charitas est, quia Deus est: Deus enim caritas est . Est et Dei uirtus, et Dei sapientia . Sed quando hec erunt? quando uidebimus eum sicuti est? Quando amabimus eum prout est? Nam exspectatio creature reuelationem filiorum Dei exspectat. uanitati enim creatura subiecta est non uolens . De qua uniuersali uanitate inest nobis et uelle laudari, cum simus uituperabiles; et nolle laudare quos scimus esse laudabiles. Sed et hoc uanum  est, quod nostra plerumque ignorantia et tacetur quod est, et predicatur quod non est. Quid ad ista dicemus, nisi quia uani filii hominum, mendaces filii hominum in stateris, ut decipiant ipsi de uanitate in idipsum?  Laudamus [al. laudamur mendaciter, delectamur inaniter; ut et uani sint qui laudantur, et mendaces qui laudant. Alii adulantur, et ficti sunt; alii laudant quod putant, et falsi sunt; alii utrorumque preconiis gloriantur, et uani sunt. Solus sapiens qui cum Apostolo dicit: Parco autem ne quis me existimet supra id quod uidet in me, aut audit aliquid ex me .

4. Hec interim uobis nimis festine, et ob hoc minus festiue exaraui potius quam dictaui, ac fortassis loquacius quam debui, sed omnino ueracius non  potui, prout sapui. Sed ut inde sumat epistola finem, unde sumpsit exordium, nolo uos de me incerte fame nimis credulum esse: que, ut optime nostis. sepe in sua solet utrobique falli sententia; et de laude uidelicet, et de uituperatione. Probate, si placet, et estimate, quatenus amor uel fauor uester et iustus, et eo sit amplius amico gratus, quo pro meritis moderatus: ut cum laus de grauitate iudicii, non mendacio processerit uulgi, et si minus honoris, minus quoque conferat et oneris. Est certe quod me magis, quantuluscumque sum, facit esse uestrum: quod uidelicet in rebus Dei strenue sincereque, ut aiunt, pro uestra uice uersamini. Hoc ut semper de uobis uere dicatur, semper in uobis uere inueniatur.

 5. Librum quem quesistis ad transcribendum, habetis. Opuscula nostra que requiritis, et pauca sunt, et nichil est in eis omnino quod uestro studio dignum putem. Tamen quia melius iudico mihi, nostrum culpari ingeniolum, quam uoluntatem; et periclitari apud uos potius imperitiam, quam obedientiam: que horum, et quo uobis placet ut mittam, scripto nobis per presentem nuntium significate; ut que modo penes me non sunt, ab his qui habent ea requiram, et dirigam quocunque mandaueritis. Et ut sciatis quid petatis, scio me scripsisse libellum, qui inscribitur, De humilitate; et quatuor homilias in Laudibus uirginis Matris , super illum uidelicet locum Euangelii apud  Lucam, ubi dicitur, Missus est angelus Gabriel ; necnon et Apologiam ad quemdam amicum nostrum  , ubi aliqua disserui de Cluniacensibus, et nostris, id est Cisterciensibus, obseruantiis. Sed et paucas ad diuersos epistolas dictaui. Aliqui fratres ex his qui me coram audiere loquentem, suo stilo exceperunt, et penes se retinent. Utinam, quod minime spero, nostra uobis in aliquo possit esse officiosa rusticitas.



38 EPISTOLA XIX  . AD EUMDEM. Commendat Remenses legatos.

Tempus est ut promissum exigam; utque probem  ne forte frustra de uobis semper confisus sim, ex quo uestram et notitiam merui, et amicitiam. Mihi siquidem uos prestitisse confidite, quidquid opis uestre isti Remenses  legati presto sibi esse persenserint. Non quia me tanti putem, hec audeo, sed quia uos promisistis: utrumne digne, uos uideritis.



EPISTOLA XX  . AD HAIMERICUM CANCELLARIUM. Unde supra.

uiro illustri domino HAIMERICO sancte Romane sedis cancellario, frater BERNARDUS de Clara-ualle, salutem et orationem.

Quia semel cepi, loquar, et loquar ad uos: eroque importunus, sed importunus caritatis, sed ueritatis,  sed iustitie. Nam etsi tanti non sum, ut Rome habeam propria negotia, nulla tamen que Dei esse constiterit, a me duco aliena. Quapropter si uere id mihi gratie apud uos manet quod multorum habet opinio, liceat illud obsecro legatis domini archiepiscopi Remensis in presenti negotio experiri. Nil quippe eos, nisi quod iustum est, perferre uel querere suspicamur.



EPISTOLA XXI. AD MATTHAEUM LEGATUM  . Excusat se perbelle, quod uocatus ad negotia tractanda, non accesserit.

1. Fuit quidem parere paratum cor meum; sed non eque et corpus meum. Seuientis siquidem acute febris exusta ardoribus et exhausta sudoribus,  non ualuit sufficere spiritui prompto caro infirma. uolui ergo, sed preuolanti uoluntati obstitit ea quam dixi occasio. Que an iusta sit, ipsi iudicent amici nostri, qui me omni exclusa excusatione, obedientie retibus circumclusum, quotidie de claustro ad ciuitates pertrahere moliuntur; simulque attendant istam me occasionem non fallaciter adinuenisse, sed grauiter pertulisse: ut uel nunc experiantur, quia non est consilium contra consilium Domini. Quibus si ego respondissem, Exui tunicam meam, quomodo induam illam? laui pedes meos, quomodo inquinabo  illos?  profecto indignarentur. Nunc autem diuino aut succenseant, aut acquiescant iudicio, quo factum est ut etsi uelim, non ualeam proficisci.

2. Sed grandis, inquiunt, fuit causa, grauisque necessitas. Querendus ergo fuerat qui grandibus definiendis fuisset idoneus. Si me talem putant, ego me talem non esse nequaquam puto, sed scio. Denique siue grandia sint, siue parua, ad que me ita perurgent ego causam non habeo. Quero siquidem: Facilia sunt an difficilia, que ad perturbandum amicum silentium tantopere imponere curatis amico? Si facilia, absque me possunt fieri; si difficilia, per me non possunt effici, nisi forte tanti estimor, cui grandia et impossibilia reseruentur, tanquam ea ego possim,  que nemo alius facere potest. Quod si ita est, Domine Deus meus, quomodo tuum de me solo frustratum est iudicium, ponens sub modio lucernam, que poterat lucere super candelabrum; et, ut apertius loquar, tentans me facere monachum, et uolens 39 abscondere in tabernaculo tuo in die malorum, hominem necessarium mundo, sine quo episcopi non possunt sua pertractare negotia? Sed et hoc mei mihi necessarii prestiterunt, ut nunc quoque uidear loqui turbatus homini, cuius nunquam nisi serenus et cum omni iucunditate soleo recordari. uos tamen uobis  noueritis quia paratus sum, et non sum perturbatus, ut custodiam mandata uestra. uestre autem indulgentie erit parcere mihi, ubi parcendum decreueritis.



EPISTOLA XXII. AD HUMBALDUM  LUGDUNENSEM ARCHIEPISCOPUM ET LEGATUM. Causam episcopi Meldensis commendat.


Reuerendissimo domino et patri suo HUMBALDO Lugdunensi archiepiscopo, Romane sedis legato, frater BERNARDUS Clare-uallis abbas, si quid potest peccatoris oratio.

Dominus episcopus Meldensis  cum accepit litteras uestras, forte tunc ad nos uisitandi gratia ueniebat. Cumque iam e domo nostra rescribere pararet,  suis nostras tanquam uestri familiaris litteras iungere curauit, suo sperans negotio profuturas. Cui cum non possem negare quod uellet, id solum uestre Reuerentie familiariter breuiterque intimandum putaui quia si aduersus episcopum querentem que sunt Iesu Christi, homines se ipsos amantes, et que sua sunt querentes audieritis, hoc nec uestre congruit dignitati, nec officio.



EPISTOLA XXIII. AD ATTONEM  TRECENSEM EPISCOPUM. Attonem episcopum, qui in morbo mortem cogitans, omnia sua distribuerat in pauperes, restitutum ualetudini solatur, et laudat.

Pauperi episcopo pauper abbas, paupertatis consequi premium, quod est regnum celorum.

 1. Laudarem uos, et iure laudarem, si non me reuocaret illa sententia, Neminem laudaueris in uita sua ; siquidem rem laude dignam egistis: sed ei laus adscribenda est, a quo accepistis et uelle, et perficere quod merito laudaretur. Deum ergo per uos, et in uobis operantem glorificamus,  qui tantum ad hoc in uobis uoluit glorificari, ut et uos redderet gloriosum. Qui nimirum cum sit mirabilis in maiestate sua, etiam in sanctis suis gloriosus apparere dignatur, ne solus habeat gloriam. Ipse nempe licet sit sibi sufficiens ad omnem magnificentiam, querit tamen gloriam et in sanctis, non ut augeat sibi, sed ut suis communicet. Nouit autem qui sunt eius: sed nobis non facile innotescunt, nisi cum ipse reuelare dignabitur. Scimus sane de qualibus scriptum est: In labore hominum non sunt, et cum hominibus non flagellabuntur . Et quia uobis hec ipsa sententia non congruat, nichilominus modo cognoscimus. Scriptum quoque est: Quem diligit Dominus corripit, flagellat autem omnem filium quem recipit . Flagellatum  uideo et emendatum, et aliud suspicer quam unum esse ex filiis? Porro correctionis uestre clarum satis insigne tenemus, ipsam nunc paupertatem uestram. Nobilis reuera titulus paupertatis, quam ipse Deus ore commendans prophetico: Ego sum, ait, uir uidens paupertatem meam .  Super omnes regios thesauros hic uos titulus nobilitat amplius, et reddit illustrem.

2. Scio me ex Scriptura commemorasse superius, non esse laudandum hominem in uita sua. uerum quomodo me possum cohibere a laude illius, qui post aurum abire iam desiit, et sperare contempsit in pecunie thesauris? De quali nimirum uiro Scriptura sic loquitur: Quis est hic, et laudabimus eum? fecit 40 enim mirabilia in uita sua . An fortasse non est quidem laudandus homo in uita sua, que tentatio est super terram, nec ideo tamen laudandus non est, cum mortuus peccato uiuit Deo? uana quidem laus et seductoria, qua laudatur peccator, in desideriis anime sue, in quo qui me beatificat, in errorem inducit: sed non idcirco predicanda,  et multum commendanda non erit illius uita, qui dicere potest: uiuo autem iam non ego, uiuit uero in me Christus . Cum ergo laudatur homo in quo iam uiuit non ipse, sed Christus, non in sua laudatur sed in Christi uita, ac per hoc non laudatur contra sententiam, que prohibet hominem laudari in uita sua.

3. Cur denique dignus meis laudibus non erit, quem sui quoque nominis Deus laude dignatur, dicente Dauid: Pauper et inops laudabunt nomen tuum?  Laudatur Iob, quod sua patienter amisit: et non laudabitur episcopus qui et libenter dimisit, et liberaliter distribuit? Non exspectauit mortem; quando iam nec dare, nec retinere in sua haberet potestate: quod utique multi faciunt, quorum  uidelicet testamentum nonnisi in mortuis confirmatur: sed adhuc inter spem uite metumque positus mortis, uiuens libensque dispersit et dedit pauperibus, ut iustitia eius maneret in seculum seculi . Numquid et pecunia mensura similiter erat in seculum seculi? Bona ergo recompensatio iustitie pro pecunia, quando pro eo quod teneri non poterat, id restitutum est quod feliciter maneat in eternum. Melior est enim incomparabiliter iustitia, quam pecunia quod illa ditet et repleat arcam, hec animam. Denique sacerdotes Dei induuntur iustitia, et multo utique decentius et ditius, quam auro uel serico.

4. Sed gratias Deo, qui iam harum rerum in uobis glorie transitorie gloriosum est operatus contemptum,  dum de anime periculo saluberrimum incussit metum. O mira circa uos diuina clementia! Mortem intentauit, ne inferret: formidare uos uoluit, quam uos noluit experiri. Cum hoc fecit, quid effecit, nisi ne uestra uobis essent cariora quam uos? Inter medullas artuum febris acuta seuiebat, et tardante sudore, cruciatus uehemens in dies ingrauescebat.  Cumque iam foris membris frigescentibus calor molestissimus introrsum se colligens, exhausta longa inedia uiscera depasceret, pallide interim mortis ante oculos tristis uersabatur imago. Et ecce tanquam de supernis uox emissa diuinitus insonuerit: Ego sum, ego sum qui deleo, non te, sed iniquitates tuas ; mox ubi sacerdos Dei, ut pauper moreretur, sua omnia pauperibus erogauit, ceperunt subito de intimis desperati iam sudoris inopinati fontes erumpere; sicque anime pariter et corporis suo ordine salus utraque procedens, liquido monstrauit in uobis adimpletum quod in Scriptura sua pollicetur Deus: Ego occidam, et ego uiuere faciam; percutiam, et ego sanabo, et non est qui de manu mea possit eruere . Percussit carnem, ut anima sanaretur:  occidit auaritiam, ut iustitie uiueretis. Sic uiuificato et sanato, quid sperandum est, nisi ut iam non sit qui uos de manu Dei possit eruere? si tamen euangelicum illud consilium obseruare non negligitis; Ecce sanus factus es, iam noli peccare, ne deterius aliquid tibi contingat . Quod uidelicet idcirco premonet pius Pater, quia non uult ut contingat: quippe qui non uult mortem peccatoris, sed magis ut conuertatur et uiuat. Et merito. Que enim utilitas in sanguine peccatoris? non enim infernus confitebitur Deo, neque mors laudabit eum: sed uos qui uiuitis, benedictis Domino, et dicitis: Non moriar, sed uiuam et narrabo opera Domini; et illud: Impulsus euersus sum ut caderem, et Dominus suscepit me .



41 EPISTOLA XXIu. AD MAGISTRUM GILLEBERTUM UNIuERSALEM  , EPISCOPUM LONDONIENSEM. Laudat Gillebertum, quod factus episcopus paupertatem colat.


Longe satis exiit sermo quem fecisti, et magnum dedit suauitatis odorem, ad quoscunque potuit peruenire. Exstincta est auaritia; cui non suaue redoleat? caritas regnat; cui dulce non sapiat? quando hoc cognoscunt omnes quia uere sapiens sis, qui sapientie hostem maximum contriuisti: hoc certe et tuo sacerdotio dignum et nomine. Tali profecto decebat specialem [al. spiritualem] tuam philosophiam clarescere testimonio, hoc preclara illa tua  studia fine compleri. uera illa et indubitata sapientia est, que turpia lucra contemnit, et indignum sibi iudicat eodem cum idolorum seruitute contubernio frui. Non magnum fuit magistrum Gillebertum episcopum fieri: sed episcopum Londoniensem pauperem uiuere  , id plane magnificum. Nec enim tanto nomini quidquam augere  glorie potuit sublimitas dignitatis: auxit autem plurimum humilitas paupertatis. Pauperiem equo animo ferre, uirtus sapientie est; sponte appetere, sapientie laus est. Laudatur denique et admirabilis predicatur, qui post aurum non abiit; qui uero et abiecit, plus nichil merebitur? Nisi quod uigil ratio mirandum minime ducit, si sapiens sapienter agit, et ille sapiens qui in cunctis huius mundi sapientium litteris et studiis ludens, omnem quoque studuit et potuit diuinam quodammodo reuocare et renouare Scripturam. Quid enim? Dispersisti, dedisti pauperibus, sed pecuniam. Quid uero pecunia est ad illam quam pro ea commutasti iustitiam? Iustitia, inquit, eius manet in seculum seculi . Num ita et pecunia? Questuosum sane honestumque  commercium, illam que preterit, pro illa dare que permanet. Sic semper tibi negotiari detur, bone et omni laude prosequende magister. Superest ut laudabile principium condignum consequatur finem, et cauda hostie capiti coniungatur  . Benedictionem tuam libenter accepimus, presertim quod tanta tue huius perfectionis fuerit cumulata iucunditate. Latorem epistole, etsi pro seipso satis commendabilem, tamen etiam pro me uestre magnificentie esse cupio commendatum. Est siquidem mihi pro sua honestate et religiositate carissimus.



EPISTOLA XXu. AD HUGONEM, ROTOMAGENSEM ARCHIEPISCOPUM  . Hortatur Hugonem, ut apud suos Rotomagenses patiens simul ac pacificus esse studeat: zelum quoque discretione moderetur.


1. Si diei malitia inualescit, non preualeat; si turbat, non perturbet. Mirabiles elationes maris, sed mirabilior in altis Dominus. Benigne, si non dissimulas, egit tecum usque adhuc superna miseratio, pater illustris. Prouida namque dispensatione, non prius prefectus es malis, quam sociatus bonis, quorum 42 consortio et exemplo bonus fieres, et sic postmodum etiam inter malos uiuere bonus posses. Et quidem inter bonos bonum esse, salutem habet; inter malos uero, et laudem. Illud tante facilitatis est, quante et securitatis: hoc tante uirtutis, quante et difficultatis. Quale nempe est istud, tangere picem, et non inqui ari ex ea; in igne sine lesione  uersari, et in tenebris absque caligine? Palpabant quondam tenebras Aegyptii, cum tamen de populo  Dei Scriptura dicat: Ubicunque Isrel erat, lux erat . Erat Dauid uerus Isrelita, et ideo caute dicebat se habitare non in Cedar, sed cum habitantibus Cedar , tanquam qui semper habitaret in lumine, licet ipsi fuerit cum habitantibus Cedar corporalis cohabitatio. Unde et arguit quosdam non ueros Isrelitas, quod commisti inter gentes didicerint opera eorum, et factum sit illis in scandalum .

2. Dico ergo: sufficiebat tibi apud Cluniacenses custodire innocentiam, sicut scriptum est, Cum uiro innocente innocens eris . Porro apud Rotomagenses [al. Rotomagum] opus est patientia, quemadmodum docet Apostolus: Seruum Dei, inquiens, non oportet litigare, sed magis patientem esse ad omnes ; nec solum patientem, qui nolit uinci a malo, sed et pacificum, qui uincat in bono malum: alterum, ut malos portes; alterum, ut et quos sustines, sanes. In patientia tua possides animam tuam : sed sis etiam pacificus, ut et commissas tibi possideas. Que tanta gloria quam dicere posse: Cum his qui oderunt pacem, eram pacificus?  Esto ergo patiens, quia es cum malis: esto pacificus, quia prees malis. Habeat caritas zelum, sed adhibeat pro tempore modum seueritas. Censura quidem nunquam remissa, intermissa tamen plerumque plus proficit. uigor iustitie semper feruidus, sed nunquam preceps. Sicut non omne quod libet, licet; sic non omne quod  licet, statim etiam expedit. Hec melius me ipse nosti, ideoque supersedeo. Orari pro me instanter postulo, quia incessanter pecco.



EPISTOLA XXuI  . AD GUIDONEM LAUSANNENSEM [al. LAUSENNENSEM] EPISCOPUM.

Manum uestram misistis ad fortia, opus est fortitudine. Speculator domui Isrel factus estis; opus est prudentia  . Sapientibus et insipientibus debitor estis, opus est iustitia. Postremo maxime temperantia opus est: ne qui aliis predicat, ipse  reprobus fiat.



EPISTOLA XXuII  . AD ARDUTIONEM [al. ARDUTIUM] GEBENNENSEM ELECTUM. Monet ut electionem suam diuine gratie tribuat, eique sedulo deinceps cooperari studeat.


Credimus electionem tuam esse a Deo, quam tanto  cleri populique consensu fuisse celebratam accepimus. Gratulamur gratie eius, ne dicam meritis tuis, quoniam ne tibi plusquam oportet, blandiamur: non ex operibus iustitie, que fecisti, sed secundum suam misericordiam hoc fecit tibi. Si secus tu  sapis, erit exaltatio in ruinam. Si 43 autem cognoscis gratiam, uide ne in uacuum acceperis. Bonas fac de cetero uias tuas, et studia tua, et ministerium sanctum: si uite sanctitas non precessit, sequatur saltem. Tunc uere fatebimur te preuentum in benedictionibus dulcedinis, tibi de bonis meliora sperantes. Exsultabimus et letabimur, quod fidelis seruus et prudens constitutus sit super familiam Domini: futurus ex hoc filius felix et potens, super omnia bona Patris constituendus. Alioquin si altiorem  quam meliorem esse delectat, non premium, sed precipitium exspectamus. Optamus et oramus ne hoc contingat: parati, si opus est, obuias manus apponere, et pro nostro exiguo posse, iuuare ad id potius quod decet et expedit.



EPISTOLA XXuIII  . AD EUMDEM IAM EPISCOPUM. Interim hortatur ut dignitatem, quam sine meritis precedentibus obtinuit, saltem subsequentibus ornet.

1. Prebet audaciam caritas, ut fiducialius loquar tibi. Cathedra, carissime, quam nuper sortitus es, hominem multorum expetit meritorum: que in te aut nulla, aut non quantum satis est, precessisse  dolemus. Siquidem et facta tua, et studia tua preterita in nullo prorsus uisa sunt episcopali conuenire officio. Quid tamen? Non potest Deus de lapide hoc suscitare filium Abrahe? non potest facere Deus, ut quem preire debuerant bona, uel subsequantur? quod utique et libentius accipimus, si contingat. Nescio enim quo pacto plus placebit subita hec mutatio dextere Excelsi, quam si uite prioris merita suffragarentur. Dicemus nempe, quia a Domino factum est istud, et est mirabile in oculis nostris . Sic Paulus ex persecutore Doctor gentium factus est; sic Mattheus de telonio uocatus, sic Ambrosius de palatio assumptus est: iste ad episcopatum, ille ad apostolatum. Sic alios quam plures nouimus de uita et habitu seculari  utiliter exstitisse promotos. Denique nonne multoties ubi superabundauerunt delicta, uidetur superabundare et gratia?

2. Et tu igitur, carissime, his atque huiusmodi animatus exemplis, precinge sicut uir lumbos tuos, bonas facito deinceps uias tuas, et studia tua: quatenus nouissima tua antiqua sopiant, et delicta iuuentutis tue deleat uespertina correctio. Paulum imitari curato in honorificando ministerium tuum.  Honorificabis autem grauitate morum, maturitate consiliorum, actuum honestate. Hec sunt que officium episcopale maxime nobilitant et ornant. Omnia fac cum consilio, nec tamen omnium aut quorumcunque, sed tantum bonorum. Bonos in consilio, bonos in obsequio, bonos habeas contubernales, qui uite et honestatis tue et custodes sint, et testes. In hoc enim te bonum probabis, si testimonium a bonis habueris. Sint pietati uestre commendati pauperes fratres nostri, qui circa uos sunt; Alpenses, illi de Bono-Monte, et illi de Altacumba. In his experiemur quanta uobis de nobis cura sit.



EPISTOLA XXIX. AD STEPHANUM METENSEM EPISCOPUM  . Congratulatur Stephano de pace Ecclesie reddita, idque nonnisi unius Dei beneficio tribuendum.


STEPHANO Metensis Ecclesie Dei gratia strenuo ministro; eius in Christo humiles fratres de Clara-ualle, salutem et orationem.

Ex quo dudum, si recolitis, nostre uos fraternitati dignanter sociastis, nostris uos orationibus 44 humiliter commendastis; semper solliciti fuimus, ut debuimus, aliquid scire de esse uestro; et euentus uestros crebro sciscitari studuimus a quibus potuimus, desiderantes iugiter et orantes uos prosperari in Dei opere ad quod assumptus fueratis et gressus uestros dirigi in semitam mandatorum ipsius. Benedictus itaque Deus, qui non amouit orationem nostram, et misericordiam suam a uobis; letificans utique nos per hunc uenerabilem fratrem Guillelmum,  cuius profecto nos non minus uerbis, quam nostris credimus oculis de uestra sospitate et prosperitate ac pace per uos Ecclesie reddita. Congratulamur uobis; sed damus gloriam Deo: scientes quod estis et quod potestis, ipsius, non uestrum esse. Quod et uos semper sentire in uobis amicabiliter admonemus: ne nichil et esse, et posse incipiatis, si quid aliter sapitis, et uestris  meritis uel uiribus quidpiam horum adscribitis. Alioquin uerendum, ne conuertatur pax uestra in perturbationem, et prosperitas in aduersitatem; sic nimirum illo iuste iudicante, qui ut humilibus gratiam dare, ita et superbis resistere consueuit: qui et non solum cum sancto sanctus, sed et cum peruerso peruersus, in Psalmo legitur ; nec tantum faciens  pacem, sed et creans malum, per prophetam describitur .



EPISTOLA XXX. AD ALBERONEM PRIMICERIUM METENSEM  . Negotium quoddam, quod Albero urgebat, ex Dei beneplacito perficiendum monet, non tam requirens datum, quam fructum.

Honorabili uiro ALBERONI, Dei gratia Metensis Ecclesie primicerio, fratres qui in Clara-ualle qualicunque  obsequio seruiunt Deo, salutem et orationem.

Fidelem curam uestram in his que Dei sunt, etsi iam olim et audieramus et uideramus; sed nunc in nobis ipsi experiendo persensimus. Ceterum cum in his que nuper a nobis missi fratres, uestro quidem consilio, suggesserunt episcopo, et uestram beneuolentiam, et ipsius episcopi promptum teneamus assensum: quia tamen Dei quoque beneplacitum in omnibus, et his maxime que ad eum pertinent, ante omnia et super omnia necesse est nos et inquirere, et custodire; idcirco ad comprobandum certius quid ipse de hac re potius uelit, rem sicut inter episcopum monachosque conuenerat, uestra utique industria mediante et ordinante qualiter fieri deberet, et  hortante ut celeriter, et iuuante ut honorabiliter  fieret; non quidem omittendam, sed usque post messionem, tum pro uestra, tum pro temporis opportunitate exspectanda, necessario intermittendam esse putauimus. Iam uero tunc, si et episcopi uoluntas in eodem perstiterit, et uobis nichilominus idipsum eque ut modo placuerit: tali coniectura Dei quoque esse consilium securius confidentes, speramus nos uestre utriusque deuotioni iuxta quod diffinitum erat, satis esse facturos. Arbitramur enim acceptum esse Deo, si quantum in nobis est, nemini oneri esse studuerimus: ne non tam fructum, quam datum in hoc eius negotio requirere  uideamur; et precipue uestris nos maioribus atque instantioribus occupationibus sub huius rei occasione importunius ingerere, et molestos, cum  necesse non est, uobis exhibere; et hoc gratum  non esse Deo, et nostris scimus moribus non congruere.



45 EPISTOLA XXXI. AD HUGONEM COMITEM CAMPANIAE  , MILITEM TEMPLI FACTUM. Hugoni gratulatur ob susceptam militiam sacram; et beneficiorum memoriam promittit.

Si causa Dei factus es ex comite miles, et pauper ex diuite, in hoc profecto tibi, ut iustum est, gratulamur, et in te Deum glorificamus, scientes quia hec est mutatio dextere Excelsi. Ceterum quod tua iucunda presentia nobis ita nescio quo Dei est subtracta iudicio, ut ne interdum quidem uidere te ualeamus, sine quo nunquam, si fieri posset, esse uellemus, equanimiter, fateor, non portamus. Quid  enim? possumusne obliuisci antiqui amoris, et  beneficiorum que domui nostre tam largiter contulisti  ? Utinam ipse pro cuius amore fecisti, in eternum non obliuiscatur Deus! Nam nos, quantum in nobis est, minime prorsus ingrati, memoriam abundantie suauitatis tue mente retinemus, et, si liceret, opere monstraremus. O quam libenti animo et corpori tuo pariter et anime prouidissemus, si datum fuisset, ut simul fuissemus! Quod quia non est, restat ut quem presentem habere non possumus, pro absente semper oremus.



EPISTOLA XXXII  . AD ABBATEM SANCTI-NICASII REMENSIS. Abbatem ob discessum et transitum Drogonis monachi ad aliud monasterium, consolatur, et ad patientiam hortatur.

 1. Quanto affectu tibi condoleam, scit ille qui  nostros omnium dolores in corpore suo tulit. Quam libenter tibi, si scirem, consulerem; si possem, succurrerem: tam efficaciter ipse mihi qui omnia scit, et omnia potest, in cunctis meis necessitatibus consulat et succurrat. Si frater Drogo de sua discessione me consuluisset, absit ut consentirem: si post discessionem ad nos diuertisset, absit ut susciperem. Denique, quod solum potui, ad abbatem qui eum suscepit, nostras mox, sicut scis, pro eo litteras  misi. Et nunc super hoc quid tibi ultra possum facere, pater? Iam uero quantum ad te pertinet, optime mecum nouit Sanctitas tua, perfectos solere uiros non solum in spe, sed et in tribulationibus gloriari, consolante eos Scriptura, et sic loquente: uasa figuli probat fornax, et homines iustos tentatio  . Iuxta est Dominus his qui tribulato sunt corde ; et, Per multas tribulationes oportet nos introire in regnum celorum ; et, Omnes qui pie uolunt uiuere in Christo, persecutionem patiuntur . Nec idcirco tamen immerito his quos in anxietate positos uidemus, amicis nostris compatimur; quibus utique dum exitum ignoramus, defectum metuimus: quoniam quidem sicut sanctis et electis tribulatio operatur patientiam, patientia probationem probatio spem, spes autem non confundit ; sic damnandis et reprobis tribulatio parit e contrario pusillanimitatem, pusillanimitas perturbationem, perturbatio desperationem, et illa interimit.

2. Ne ergo hec te tam horrenda  demergat tempestas aque, ne huius tam tremende abyssi absorbeat profundum, neue urgeat super te tam inexplebilis puteus os suum: sollicite studeat humilis prudentia tua non uinci a malo, sed uincere in bono malum. uinces autem, spem tuam in Deo fortiter figendo, et rei finem longanimiter exspectando. Et si quidem ille resipuerit, siue ob tui timorem, siue ob suum laborem; bene: sin autem, bonum est tibi humiliari sub potenti manu Dei, et nequaquam uelle resistere superne dispositioni; quia 46 si ex Deo est, non poterit dissolui. Conandum  est potius tibi, tue licet iuste indignationis stimulos illa reprimere sententia, quam quidam sanctorum in simili fertur causa protulisse. Siquidem instigantibus eum quibusdam fratribus atque increpantibus, cur suum in sui iniuriam ab alia susceptum Ecclesia fugitiuum non requireret: »Nequaquam,« inquit, »Ubicunque enim est, si bonus est, meus est.«

3. Fraudulenter tibi et non fideliter consulo, si idipsum a meipso non exigo. Nam, cum unus noster non solum religione professus, sed et carne propinquus  , Cluniaci me inuito et susceptus sit, et detineatur; doleo quidem, sed sileo, orans et pro illis ut uelint ablatum reddere, et pro illo ut uelit sponte redire: sin uero, seruans ei uindictam qui facturus  est iudicium iniuriam patientibus, et arguere habet in equitate pro mansuetis terre. Fratrem Hugonem de Lausanna ore tuo, et nostro spiritu commonemus non omni spiritui credere, et ne cito moueatur certa pro incertis deserere, sciens diabolum soli semper perseuerantie insidiari, quam solam uirtutum nouit coronari: tutiusque esse in ea uocatione qua uocatus est, simpliciter perseuerare, quam sub specie quasi melioris boni, id quidem quod iam cepit, dimittere, nec ad id quod presumit, fortassis sufficere.



EPISTOLA XXXIII  . AD HUGONEM PONTINIACENSEM ABBATEM. Planius mentem suam perscribit de susceptione Drogonis, et omnem a se sinistram suspicionem depellit.


Dilectissimo suo domno HUGONI abbati, frater BERNARDUS de Clara-ualle, idem quod sibi.

1. In nostris prioribus litteris  aut ego, quantum ex uestris perpenditur, minus aperte scripsi quod uolui; aut uos aliter illas intellexistis quam debuistis. Siquidem que uobis de monachi illius susceptione euentura denuntiaui, ueraciter ita timui, et adhuc timeo, ut scripsi. Non tamen ad hoc illa uobis predicere studui, quo uel suaderem, uel consulerem; uel certe ut scribitis, censerem illum debere  reddi: quippe qui ipsius iamdudum feruentissimum desiderium noui, et ei potius, quod nunc illud adimpleuerit, debeo congratulari. Sed cum a familiarissimo nobis abbate eius, et ab archiepiscopo Remensi  , nostre littere ad requirendum illum uehementer exigerentur; ut a me, si fieri posset, omnem depellerem suspicionem, tales, prout sciui, dictare curaui, quibus et ipsis satisfacerem, et uos contra eorumdem imminentes calumnias, uobis illas non tacendo, premunirem. Hec me ita in illis litteris sensisse uestram sagacitatem uel ex co aduertere posse credidi, quod in fine illarum posuisse me memini, si tamen eo a uobis oculo legeretur, quo a me scriptum fuit. Nam, cum denuntiatis malis que non immerito uobis metuebam, tandem inferrem, »Quod  si hec omnia pati melius ducitis, quam illum amittere; mea nichil interest, uos uideritis:« aut enim ipsa mea uerba sunt hec, aut proprie ipsa: cum itaque hoc in fine dixi, quid aliud uobis quam illa superiora dispensatorie  a me ita scripta fuisse latenter intimaui?

2. Quod uero scripsistis, me per nuntium eidem monacho de querenda, si ad nos diuertisset, ipsius absolutione priuatim insinuasse; ueritatem testor, hoc uerum non esse. Egone de notissimo mihi monasterio uel iactarem, uel sperarem monachum me posse suscipere, quem nec uos quidem puto sine grandi scandalo posse retinere? Sed esto. Inuidebam illum uobis et mihi attrahere gestiens, aliquid de eius  obtinenda absolutione machinari me posse sperabam siue 47 fingebam. Sed nunquid credendum fuit, me hoc meum consilium ipsi nuntio, quod utique contra suum monasterium excogitaueram, uoluisse patefacere? Sed iam, ne quod de nostra erga uos dilectione hucusque credidistis, falso uos credidisse inueniatis; pro uestra  causa, non saltem eque ut pro mea, imo multo amplius laborandum est mihi, et hoc non quomodo hucusque solebam, ut uidelicet nostra unanimitas fortius solidetur, sed ne penitus dissoluatur. Quid dicam uobis? Ego certe nec uobis, nec de uobis tale aliquid credere possem, quale uos sola de me suspicione diuinastis. De cetero nouerit uestra Benignitas, comitem Theobaldum  nostras pro Humberto litteras iam  recepisse, sed necdum suo mihi rescripto quidquam respondisse. Quid super hoc uobis agendum sit, ipsa uos melius pietas docebit, si pie hominis iniuste exsulantis miseriam pensare non negligitis.



EPISTOLA XXXIu  . AD DROGONEM MONACHUM  . Congratulatur Drogoni, quod ad strictiorem obseruantiam transierit: hortaturque ad perseuerantiam.

1. Quam non immerito tui iamdudum non mediocri fueram affectus amore, nunc apparet, dilectissime  Drogo. Et ante quidem totum pulchrum, totum erat amabile quod cernebaris; sed ego nescio quid aliud de te supra id quod uidebam aut audiebam ex te, excellentiori dignum ueneratione presenseram. Nunquid forte celestis Sponsi, cuius nunc arctius castis te amplexibus impressisti, iam tunc uocem audieras dicentis ad pudicissimam turturem suam animam tuam: Tota pulchra es, amica mea; tota pulchra, absque eo quod intrinsecus latet?  Quid fecisti? Quis hoc crederet? Sanctum te ac religiosissimum tota ciuitas personabat, ita ut nichil tibi addi posse crederetur ex omnibus bonis: et tu uelut e secularibus unus, monasterium tanquam seculum deserens, iam attritum Christi sarcina collum noue rursum obseruantiis discipline submittere  non erubescis? In te nunc, frater, ueram probamus illam esse sententiam, qua dicitur: Cum consummatus fuerit homo, tunc incipit . Indicium ergo tue consummationis est quod nunc cepisti; et in quo arbitrabaris te non comprehendisse, iam comprehenderas. Nemo quippe perfectus, qui perfectior esse non appetit; et in eo quisque perfectiorem se probat, quo [al. quod] ad maiorem tendit perfectionem.

2. Sed ecce, carissime, is cuius inuidia mors intrauit in orbem terrarum, arcum suum tetendit, et parauit illum: et quia pulsus de corde tuo intus potestatem amisit, foris seuiet quantum poterit. Et, ut apertius loquar, nescis quia Pharisei scandalizati  sunt in hoc uerbo quod fecisti? Sed memento non omnium scandalum magnopere esse curandum, iuxta responsionem Domini dicentis: Sinite illos; ceci sunt, et duces cecorum . Melius est enim ut scandalum oriatur, quam ueritas relinquatur . Memento, qui natus fuerit in ruinam et resurrectionem multorum ; et non mireris, si tu quoque aliis quidem sis odor uite in uitam, aliis odor mortis in mortem. Si maledictiones intentauerint, si anathematum intorserint spicula, audi Isaac pro te respondentem: 48 Qui maledixerit tibi, sit ille maledictus; et qui benedixerit tibi, benedictionibus repleatur . Sed et tu muro inexpugnabili conscientie tue circummunitus, de intus responde, et dic: Si consistant  aduersum me castra, non timebit cor meum; si exsurgat aduersum me prelium, in hoc ego sperabo . Non enim confunderis cum sic loqueris inimicis tuis in porta. Confido autem in Domino, quod si ad primos ictus fortiter steteris, et nec minis eorum cesseris nec blandimentis, cito conteres Satanam sub pedibus tuis: et tunc uidebunt recti et letabuntur, et omnis iniquitas oppilabit os suum.



EPISTOLA XXXu. AD MAGISTRUM HUGONEM FARSITUM  . Humberti cuiusdam causam ei commendat, monetque ut in sententia quadam erronea corrigi non erubescat.


Charissimo fratri et coabbati suo HUGONI, frater BERNARDUS, debitum sincerissime dilectionis affectum.

Humbertum istum, iniuste, ut aiunt, exheredatum, cuius nos pro Dei amore apud uestrum Comitem causam tueri suscepimus, de uestra confidentes caritate uestro patrocinio committimus, per uos, ut fideliter speramus, terre principi, celi Domino cooperante, reconciliandum; patrie, uxori, filiis, rebus et amicis suis restituendum. Hoc autem  satagendo, et egenum de manu peccatoris liberabitis, et oppressoris ipsius nichilominus saluti consuletis: nobis quoque uos non mediocriter officiosum exhibebitis; sed et officium implendo pacificorum, uobis inter filios Dei sedem in excelso collocabitis. De cetero, epistolam illam, quam ad me iam olim scribere Sanctitas uestra dignata est, non me  incendio tradidisse, sed penes me adhuc seruare noueritis. Quid enim hoc liuoris, imo furoris fuisset, opus utile et laudabile, ubi nichil nisi quod sane fidei, quod doctrine saluberrime, quod edificationis spiritualis est deprehendi, temerario damnare iudicio? excepto, quia inter amicos contra ueritatem nulla debet esse meticulosa, cum sit  periculosa, palpatio, quod hoc me, fateor, mouit et mouet, quod illam inter nos iam ante habitam de  sacramentis collationem, in principio predicti opusculi defendere et astruere conati estis. In qua utique collatione, si uestre summam sententie bene meministis, an sensui conueniat [al. congruat] ecclesiastico, uos uideritis. uestre autem ingenue humilitatis est non erubescere corrigi, si quid aliquando aliter sapuistis. ualete.



EPISTOLA XXXuI  AD EUMDEM. Respondet litteris Hugonis, suadetque ut ab impugnanda episcopi iam defuncti sententia desistat.

Dilectissimo suo, et olim, et modo, Dei gratia sancto abbati HUGONI, frater BERNARDUS de Clara-ualle, irreuerberatum sincere dilectionis affectum.

 Ad litteras uestre dignationis, licet quidem breuiores quam cupierim, longiores tamen quam meruerim, rescribere largius et debui, et uolui: sed 49 festinans nuntius non permisit. Ne tamen uacuus omnino recederet, pro tantis, quarum me debitorem agnosco, has tantillas, quas et uix exspectauit, uelocissime reddidi. Ubi primum breuiter ac ueraciter insinuo, antiquum nostrum et dilectorem, et dilectum, totis me caritatis uisceribus et suscipere ut catholicum, et suscipere [al. uenerari] ut sanctum, et amplecti ut carissimum. Siquidem de integritate fidei, credo uestre confessioni; fame et opinioni, de sanctitate; de affectu, quem erga uos me habere protestatus sum, proprie conscientie. Nam, quod illius sententie,  que mee simplicitati merito, ut mihi uidebatur,  scrupulum mouebat, oblitum uos esse fatemini, tam libenter accipio, quam letus compendiosam purissime ueritatis assertionem in litteris uestris nouissimis lego: ita ut me potius sensa uestra non intellixisse, quam uos quidpiam mali sensisse pene crediderim. Deinde modestie uestre fraterna presumptione consulo, quatenus episcopum sanctum et doctum  , quem quiete uiuere permisistis, mortuum inquietare desinatis: ne, dum non ualentem pro se respondere reprehenditis, magis hoc ex caritatis inopia, quam ueritatis fiducia descendere, totam pro eo respondentem Ecclesiam audiatis. Pro Humberto, sicut rogaui uos, iterum rogo; ut uestrum ei, cum poteritis, nec consilium desit, nec patrocinium. ualete.



EPISTOLA XXXuII. AD THEOBALDUM COMITEM CAMPANIAE  . Miratur se in causa Humberti iusta et equa petentem pati repulsam: monetque intuitu supremi Iudicis misero non neget opem et misericordiam


Laudabili principi THEOBALDO, BERNARDUS eorum qui in Clara-ualle sunt, seruorum Dei inutilis seruus, sospitatem et pacem.

1. Quod de nostra infirmitate uos audiui fuisse  sollicitum, non mediocriter gratum habeo. In hoc quippe dum uestram erga me agnosco dignationem, Deum quoque uos diligere non dubito. Quando enim tantillum tantus uel nosse dignaremini, nisi propter Deum? Cum ergo constet quod diligitis Deum, et me propter ipsum; miror quomodo ad unam Dei fiducia presumptam petitiunculam, nec iniustam, ut puto, nec irrationabilem, a uobis tamen repulsus sum. Si aurum, si argentum, uel quodcunque huiusmodi quesissem; uere, prout de uobis confido, sine dubio accepissem  . Sed quid dico, quesissem? Nam etiam non querens, iam plurima uestre largitatis beneficia suscepi. Hoc autem unum, quod non mei, sed Dei causa, nec tam mihi, quam uobis a uobis postulaui  ,  quid cause exstitit, quod accipere non merui? Quid enim? ergone iudicatis indignum uel mihi ad petendum, uel uobis ad prebendum, ut homini christiano, quantolibet apud uos crimine accusato, postquam se purgauit, faciatis misericordiam? Aut certe, si non creditis quod plene se purgauerit, quia hoc in curia uestra non fecit; eiusdem rursus uos in uestri presentia recipiatis satisfactionem, et sic consequatur indulgentiam.

 2. An ignoratis quis minetur: Cum accepero tempus, ego iustitias iudicabo?  Quod si iustitias, quanto magis iniurias? An non timetis quod rursum scriptum est: Quia in qua mensura mensi fueritis, remetietur uobis?  An nescitis quia quam facile uos Humbertum, tam facile, imo incomparabiliter facilius Deus Theobaldum  exheredare possit? Et quidem in talibus, ubi culpa tam aperta atque inexcusabilis esse uidetur, quatenus nulla nisi cum iustitie periculo misericordie occasio relinquatur; etiam tunc tremens et dolens uindicem uos exhibere debetis 50; magis uidelicet officii compulsus necessitate, quam uindicandi libidine. Ubi autem obiectum crimen, aut minus certum esse cognoscitur, aut excusandum  suscipitur; hoc non solum non renuere, sed et libentissime debetis amplecti, letus nimirum quod salua iustitia, pietas uestra locum inuenerit. Ecce hoc secundo uestre supplico Eximietati, ut sicut Deum uobis uultis misereri, ita uos Humberto misereamini: siue illa uobis promissione dominica blandiente: Beati misericordes, quoniam ipsi misericordiam consequentur ; siue illa uos comminatione terrente: Iudicium sine misericordia illi qui non fecerit misericordiam . ualete.



EPISTOLA XXXuIII  . AD EUMDEM. Unde supra.

 Pio principi THEOBALDO, BERNARDUS abbas de Clara-ualle, salutem et orationes.

1. ualde timeo ne occupatissimis auribus uestris, crebris interpellationibus meis presumptuosius me ingerendo molestus fiam. Sed quid faciam? Si uos offendere timeo, sepius ad uos scriptitando; quanto magis Deum, cui utique magis timoris debeo, timendum est mihi, ne offendam non interpellando pro misero? Alias autem indulgeat mihi Benignitas uestra, quia non possum non misereri illius miseri, pro quo iam en et alia uice importunus forsitan precator accessi, Humberti uidelicet mendici et pauperis, et hoc facti de diuite, quod est infelicius. Non possum non compati uidue et orphanis, sed uiuo orbatis patre, quod est miserabilius. Gratias ago  uobis pro gratia, quam de hac re in oculis uestris inuenire merui, et quod ipsius Humberti pro se dignanter acquieuistis ueram suscipere defensionem, et quod falsam aduersus ipsum iustissime repulistis accusationem. Illud autem quod ad consummandum pietatis opus, reddendam uxori et liberis eius suam hereditatem benignissime disposueratis; satis  mirari non possum quid impedierit, ut tam pium uerbum uestrum necdum factum consecutum sit.

2. Et quidem in aliis principibus si quando uerbum leuitatis, aut etiam falsitatis deprehendimus, nec nouum, nec mirum reputamus. At uero apud comitem Theobaldum Est et Non nequaquam omnino patienter audimus: cui, ut dicitur, simpliciter dicere, iurare est; et leue mendacium, graue periurium imputatur. Inter plurima quippe uirtutum insignia, que uestram plurimum nobilitant dignitatem, et uestrum per orbem clarum reddunt et celebre nomen, precipue laudatur in uobis ueritatis constantia. Quis ergo suo uel hortatu, uel consilio tantum robur firmissimi pectoris uestri eneruare tentauit? quis, inquam, ueritatis in uobis tam sanctum, tam  eximium, tam omnibus imitabile principibus propositum euellere sua fraude conatus est? Fallaciter, non ueraciter uos diligit, fraudulenter et non fideliter uobis consulit, qui tam gloriosam de ueritate famam uestram obnubilare sua cupiditate contendit: dum uerbum quod os uestrum locutum est, et uerbum Deo placitum, uobis dignum, pie iustum, ac iuste pium, euacuare, nescio qua malitia, nocendo pauperi satagit. Obsecro uos per misericordiam Dei, ut eamdem uos consequamini, cauete ne superbiat impius, unde incenditur pauper: et hoc potius agite, quatenus promissionis uestre ueritas compleatur; qua primum quidem domino  Norberto, deinde etiam nobis pollicitus estis, restituturum uos Humberti  hereditatem eius et uxori, et filiis. ualete.



51 EPISTOLA XXXIX. AD EUMDEM  . Diuersorum causas Theobaldo commendat. Denique ut erga episcopos, concilii causa in eius ciuitate constitutos, honorifice et reuerenter se gerat, hortutur.

1. Cum multa mihi uestre erga me dignationis indicia prebeatis, hoc me maxime toto uobis affectu dilectionis astringit; quod cum sciam me uestram iam pro multis ausum fuisse, interpellare Dignitatem, in nullo tamen repulsum me memini. Hinc non immerito factus fidentior, rursus pro canonicis de Larzicurte  non dubius precator accedo. Non quidem pro ipsorum iure nunc precor, in tantum  quippe de uestra iustitia et legalitate confidens, ut nec hosti uestro in uestra curia placitanti de suo iure timendum esse existimem: sed hoc est quod pro ipsis et cum ipsis omni, qua possum, absens supplicatione deposco, et quod eis omnino esse cognoui necessarium, ut uidelicet ad uestre Serenitatis uultum, solito illis clementiorem atque promptiorem  indulgeatis accessum, quatenus uicini eorum religioni debitam discant exhibere reuerentiam, cum uos eis beneuolum esse cognouerint: et si quis forte militum seu ministrorum uestrorum res illorum iniuste contingere, aut quietem, quam in Deo habere debent, infestare in aliquo tentauerit; pro certo se sciat uestram sibi ob hanc rem gratiam grauissime redditurum infensam.

2. Item aliud est quod supplex exoro. Nuper forte per Barrum transeunti occurrit mihi mulier satis miseranda; anima quippe eius in amaritudine erat; et mea super suis doloribus commouit uiscera, satisque egit suis precibus ac lacrymis, quatenus pro ipsa apud uos intercedere deberem. Ipsa est  uxor Belini illius hominis uestri, in quem dudum iuxta malum quod ipse commiserat, multa et grauia reddidistis. Facite cum ea misericordiam, ut et uos apud Deum eam inueniatis.

3. Et quia semel cepi, loquar adhuc cum domino meo. In manu Barrensis prepositi dudum facto duello, qui uictus fuit, statim ex uestra iussione oculos amisit. Insuper quoque, quasi parua hec mala essent, quod et uictus, et oculis orbatus fuerat, res ei omnes sue a ministris uestris, sicut ipse conqueritur, ablate sunt. Iustum est, si uobis placet, ut ei uestra pietate restituatur, unde misera eius uita possit utcunque sustentari. Sed et filiis eius innocentibus patris iniquitas non debet imputari: quominus paterna, si qua sunt, hereditent edificia.

 4. In fine uolumus uos sanctos episcopos, qui pro his que ad Deum pertinent, in uestra ciuitate conuenerunt, omni habere acceptione dignos. Sed et ipsi legato, qui uos uestramque ciuitatem tanti celebratione concilii  uoluit honorare, per omnia, quantum in uobis est, deuotus et obediens assistatis; roborare et confirmare bona queque ab eo iussa et instituta, curetis. Nostrum quoque ac uestrum pariter episcopum id est Lingonensem, abundantiori, ut decet, honore suscipiatis; et de casamento  quod tenetis, hominium [al. homagium] quod debetis, reuerenter ei et humiliter offeratis. ualete.



52 EPISTOLA XL  . AD EUMDEM. Pauperem religiosum Theobaldum commendat.


Duo uobis commendamus in homine isto quem uidetis, paupertatem et religionem, ut si uni non  compatimini, alterum in eo reuereamini: quo nullatenus id ei negare possitis, propter quod uos cum tanto labore de longe requirere curauit. Itaque etsi non propter ipsum, certe propter uos ei succurrite: quia quantum uos illi sua paupertas, tantum, imo amplius, uobis illum necessarium facit sua eque religiositas. Denique de multis quos eadem de causa iam ad uos misimus, nullum fuisse recolimus, de quo magis Deo placere sciamus, quam si huic benefeceritis. ualete.



EPISTOLA XLI  . AD EUMDEM. Senem religiosum commendat.

Timeo uos grauari in tam crebris scriptitationibus nostris; sed in hanc importunitatem urget me Christi  caritas, et amicorum necessitas. Hunc itaque et senem, ut uidetis, et de domo, ut nos scimus, religiosa ad uos missum non remitti uacuum supplicamus: et insuper ut uestris litteris ad auunculum uestrum regem  iturum munire dignemini, rogamus. uellem omnes seruos Dei, si fieri posset, uestros fieri debitores, qui pro mammona iniquitatis quandoque uos reciperent in eterna tabernacula. ualete.



EPISTOLA XLII. AD HENRICUM SENONENSEM ARCHIEPISCOPUM.

Hec epistola potius iusti tractatus nomen et locum merebatur: itaque e sede sua submotam ad tomum secundum inter Tractatus remisimus, cum hoc titulo: De Moribus et officio episcoporum epistola 42  seu tractatus, ad Henricum Senonensem archiepiscopum.



EPISTOLA XLIII  . AD EUMDEM HENRICUM. Scribit pro libertate ecclesie Molismensis

Prioris precis nostre benigna susceptio prebet ampliora sperandi fiduciam. Premissa itaque deuotissimarum gratiarum actione pro experta beneuolentia, iterum audeo petere quod iterandis gratiis secundo me faciat debitorem: quatenus uidelicet Molismensi Ecclesie  ipsam ecclesiam, pro qua se uestram Serenitatem quoquo modo obnubilasse dolebat, eadem libertate tenere concedatis, qua predecessorum uestrorum temporibus eam certum est tenuisse. ualete.



EPISTOLA XLIu  . AD EUMDEM. Unde supra.


uidetis certe quantum presumam de uestra beneuolentia:  ut nec crebra impetratio preces finiat, et toties exauditus, rursum accedere precator importunus non uerear. Magna quidem presumptio; sed non meretur indignationem, quoniam de caritate, non de temeritate descendit. Meminit, nisi fallor, 53 uestra Paternitas, quod dudum Trecis querelas uniuersas, quas pro Ecclesia Senoina aduersus Molismenses monachos ante habueratis, pro amore Dei et nostro penitus omisistis. Et ecce iidem monachi conqueruntur, quod nescio quas nouas, et, ut ipsi aiunt, indebitas uobis consuetudines in predicta Ecclesia uindicetis. Obsecro ergo et ipsas dimitti, confidens me, ne hac quidem uice passurum repulsam: ut qui iam de maioribus merui non repelli, in obtinendis minoribus non confundar ualete   .



EPISTOLA XLu  AD LUDOuICUM REGEM FRANCORUM  . Cistercienses Ludouicum regem, Parisiensi episcopo infestum ac iniurium, grauiter ac libere redarguunt, causam illius apud pontificem Romanum acturi, si rex a male ceptis non destiterit.

Eximio regi Francorum LUDOuICO, STEPHANUS abbas Cisterciensis, totusque conuentus abbatum et fratrum Cisterciensium, salutem, sospitatem, et pacem in Christo Iesu.

 1. Rex celi et terre regnum uobis in terra donauit, donaturus et in celo, si id quod accepistis, iuste et sapienter administrare studueritis. Hoc est quod uobis optamus, et pro uobis oramus; ut et hic fideliter, et illic feliciter regnetis. Ceterum uos quonam consilio eisdem nostris pro uobis orationibus  modo tam acriter repugnatis? Qua enim iam fiducia manus pro uobis leuare presumimus ad Sponsum Ecclesie, quam ita, et sine causa , ausu inconsulto contristatis? Grauem siquidem aduersum uos apud eumdem Sponsum et Dominum suum querimoniam deponit, dum quem acceperat defensorem, sustinet oppugnatorem. Attenditis iam cui ex hoc infensum uos redditis? Non utique episcopo Parisiensi   , sed Domino paradisi; et quidem terribili, et ei qui aufert spiritum principum . Ipse quippe est qui ad episcopos dicit: Qui uos spernit, me spernit .

2. Hec ita uobis et pro uobis audacter quidem, sed amanter intimare curauimus: monentes et rogantes per illam inuicem amicitiam nostram et fraternitatem, cui uos satis dignanter sociastis, sed nunc ipsam grauiter lesistis, quatenus a tanto malo citius desistatis. Alioquin si non meremur exaudiri, sed contemnimur, et nos fratres, et amici uestri, et  qui quotidie oramus pro uobis et filiis uestris et regno; ex hoc iam noueritis paruitatem nostram, in quibus ualuerit, non posse deesse Ecclesie Dei, et ministro eius, uenerabili uidelicet patri et amico nostro episcopo Parisiensi: qui nostram aduersus uos humilitatem interpellans, nostras pro se ad dominum Papam iure fraternitatis  litteras requisiuit. uerum nos iustum ducentes his prius litteris uestram Excellentiam conuenire, presertim quia idem episcopus per manum omnium Religiosorum  se ad iustitiam offert, si tamen prius  res ei sue iniuste ablate restituantur  : eius interim petitioni differendo supersedimus. Et siquidem Deo inspirante placuerit uobis nostris precibus aurem inclinare, nostro consilio studioque pacem cum episcopo, imo cum Deo reformare; parati sumus huius rei gratia fatigari usque ad uos, quocunque uobis placuerit: sin autem, nos amicum audire, et Dei sacerdoti obedire necesse est. ualete.



54 EPISTOLA XLuI  . AD DOMINUM PAPAM HONORIUM II. Unde supra.---Conqueruntur apud Pontificem, quod relaxatione interdicti subreptitie obtenta, Rex Gallie iam pridem pronus ad pacem, factus sit obstinatior.


Summo Pontifici HONORIO, pauperum Christi abbates, HUGO de Pontiniaco, et BERNARDUS de Clara-ualle, quidquid potest peccatorum oratio.

Lacrymabilem episcoporum, imo totius Ecclesie querimoniam, nos quoque eius filii, si tamen digni, dissimulare non possumus. Que uidimus loquimur. Magna siquidem nos necessitas de claustris ad publicum traxit: ubi et quod loquimur uidimus. Tristes uidimus, tristes et loquimur: honorem Ecclesie, Honorii tempore non minime lesum. Iam Regis flexerat  iram humilitas, uel potius constantia episcoporum: cum ecce a summo Pontifice summa superueniens auctoritas, heu! deiecit constantiam, superbiam statuit  . Scimus quidem id a uobis per mendacium fuisse subreptum , ut euerti tam iustum tamque necessarium interdictum iuberetis. Sed nunquid non uel tandem deprehenso mendacio, mentitam se sentiet iniquitas sibi, et non tante utique maiestati? Est autem quod miramur, quanam ratione iudicatum sit de parte, adiudicatum absenti. Quod quidem non temeraria presumptione reprehendimus, sed filiali amore paterno cordi suggerimus, quantum ex hoc et superbit impius, et incenditur pauper. Ceterum  quandiu illum pati, quantumue huic compati debeatis; non est nostrum prescribere uobis: uos uestra hinc potius, dulcissime Pater, uiscera consulite. ualete.



EPISTOLA XLuII  . AD EUMDEM EX PERSONA GAUFRIDI CARNOTENSIS EPISCOPI. Exponit Pontifici causam episcopi Parisiensis a rege Ludouico inique oppressi, qui interdicto ab episcopi Gallicanis compulsus restitutionem promiserat, sed absolutione ab Honorio obtenta contumacior factus non prestitit.

Tristissime historie seriem uobis et causam replicare superfluum est; qua iam quippe Paternitatis uestre uiscera, scribente religioso Parisiensi episcopo, commota esse non ambigo. Ne tamen fratri  et cepiscopo etiam nostrum deesset testimonium; que uidi ego et audiui, necessarium duxi breuiter intimare. Accepta siquidem tam modesta predicti episcopi querimonia, Senonensis diecesis uniuersi episcopi una cum uenerabili metropolitano nostro; adscitis etiam nobiscum quibusdam aliis religiosis  personis, Regem super graui iniuria per nosipsos humiliter, ut debuimus, conuenimus: ut episcopo, nil quidem tale merito, sua que tulerat, restitueret, rogauimus; nec impetrauimus. Sentiens tandem nos ad arma Ecclesie pro Ecclesia uelle confugere, timuit, annuitque sese omnia redditurum. Sed in eadem forte hora superuenientibus litteris uestris, quibus eius terram ab interdicto absolui precepistis, male in malo confortatus, quod bene promiserat, minime exsecutus est. Die tamen nominata, qua id se rursum promisit exsecuturum, eius non conspectui presentantes, sustinuimus pacem, et non uenit: quesiuimus bona, et ecce turbatio. Hoc denique litteris 55 uestris factum est, ut male ablata peius teneantur, et reliqua passim in dies rapiantur, eo  utique secure, quo impune illa retinentur. Soluto nempe ad uestrum imperium episcopi iusto  interdicto, nostroque quod parabamus et quo sperabamus pacem consequi, uestro eque timore suspenso, facti interim sumus opprobrium uicinis nostris: quousque? uestre uiderit pietatis compassio.



EPISTOLA XLuIII  . AD HAIMERICUM CANCELLARIUM, UNDE SUPRA, ET CONTRA OBTRECTATORES. Bernardus querelas in se factas diluit, et solitudinis silentiique facultatem precatur.

uiro illustri HAIMERICO, sancte Romane sedis cancellario, frater BERNARDUS abbas dictus Clare-uallis, salutem, et non in uia.

1. Etiamne pauperi et inopi ueritas odium parit,  et ne ipsa quidem miseria declinare inuidiam potest? Querar, an glorier, quod factus sum et ipse inimicus uera dicens? uera dicans, an recta agens? Sed hoc uiderint fratres uestri, qui contra legem maledicunt surdo , et maledictum propheticum non uerentes, dicunt bonum malum, et malum bonum . Quid in me, o boni uiri, displicuit fraternitati uestre  ? Utrumne quod apud Catalaunum amotus est a uillicatione sibi credita homo usquequaque diffamatus, quia in ecclesia uirdunensi cui prefuerat, dissipasset bona domini sui? An quod in urbe Cameracensi monasterii sui manifestus destructor Fulbertus cedere compulsus est Paruino, qui omnium testimonio fidelis est seruus et prudens?  An certe quod Lauduni de prostibulo ueneris suum Deo sanctuarium restitutum est  ? Propter quod horum me, non dico, lapidatis, sed laceratis, ut minus aliquid recipiam a Domino meo?  Et hoc merito atque cum omni gloria responderem, si quid in eis meum cognoscerem. Nunc autem utquid  iudicor ego de factis alienis? aut si meis, cur tanquam de malis? cum cuncta hec iuste atque preclare gesta fuisse nulla imprudentia dubitare, nulla negare impudentia possit. Eligite nunc utrumlibet: aut negate certe, aut fatemini me horum auctorem. Si feci; laude dignum est laudabilia peregisse, et inique redarguor, unde laudari merueram. Si non feci; ut laudem non merui, sic profecto nec uituperationem. Nouum genus detractionis, et reuera simile aliquid habens operi Balaam, qui ductus et conductus ad maledicendum populo, magis benedictionibus cumulabat . Quid iustius, quid iucundius, quam ut quem reprehendere intendis, plus commendes; ut preconiis pro conuiciis utaris nescius; et uolens detrahere laudes inuitus?  Quasi uero nulla mea mala inueniant ut pro malis mihi bona obiiciant, uel potius adiiciant aliena.

2. At ego nec indignis uituperationibus moueor, nec indebitas recipio laudes: nil mea refert de his, quorum auctor non exstiti. Laudent si uolunt, uel uituperent, si audent; de primo quidem dominum Albanensem, de secundo uero dominum Remensem; porro de tertio eumdem eque archiepiscopum simul et episcopum Laudunensem, cum Rege pariter et 56 multis aliis reuerendis personis qui se utique auctores in his et principes exstitisse minime diffitentur. Si bene egerunt, quid ad me? si aliter, quid eque ad me? An tota et sola culpa mea est quod adfui, homo solis latebris dignus; soli mihi iudex,  soli accusator et arbiter constitutus, quatenus monstret actio quod habet professio, et nomen monachi solitaria mihi conuersatio interpretetur? Adfui enim, negare non possum; sed uocatus, sed tractus. Si hoc  amicis displicuit; fateor, et mihi. Utinam non issem ad illa, utinam non irem ad similia. Utinam et nuper non issem, ubi uidissem aduersum Ecclesiam apostolica  auctoritate uiolentam armari tyrannidem, quasi non satis per se insanisset. Tum demum sensi iuxta prophetam adherescere linguam meam palato meo : cum subito pondus superiectum est nostris ceruicibus, atque irrefragabilis auctoritas litterarum. Heu! obmutui, et humiliatus sum, et silui a bonis, et dolor meus renouatus est , quando uidi repente ad illas litteras impleri facies innocentium ignominia, et letari amplius impios quod malefecerint, et exsultare in rebus pessimis. Misertum est impio, ut iuxta dictum propheticum, non disceret facere iustitiam:  et qui in terra sanctorum iniqua gessit , ipsius terra iustissimo quo tenebatur, absoluta est interdicto  .

3. Propter huiusmodi, etsi aliud non sit, grauor interesse causis: quarum presertim mea non interesse cognosco. Grauor, sed trahor. At uero ab hac necessitate per quem melius retrahi posse sperauerim, quam per uos, uir optime? cui in hac re nec potestas deest, nec uoluntas, ut comperi. Gaudeo nempe, quod et uestre prudentie nostram in talibus occupationem displicere cognoui. Et quidem iustissime, et amicissime. Age ergo si ita uultis, imo quia sic cernitis ac decernitis, et amico expedire, et monacho conuenire: date, queso, operam, quatenus  una utriusque uoluntas citius impleatur, quo et uobis uidelicet satisfiat ad iustitiam, et mihi ad salutem anime consulatur. Indicatur, si placet, clamosis et importunis ranis de cauernis non egredi, sed suis  contentas esse paludibus. Non audiantur in conciliis, in palatiis non inueniantur: ad causas, ad negotia nulla necessitas, nulla trahere possit auctoritas. Sic forsitan uester posset amicus declinare presumptionis notam. Nam noxam unde contrahere potuerim, ignoro: cum sciam mihi consilium esse et propositum, nunquam  exire de monasterio, nisi aut apostolice Sedis legato, aut certe proprio uocante episcopo: quibus nostre humilitati, sicut optime nostis, contradicere omnino fas non est, nisi ex quocunque superioris auctoritatis priuilegio. Quod utique si unquam per manum uestram, ut spero, mihi in manus uenerit, tunc procul dubio et pax mihi, et pax erit de me. Non tamen idcirco etiam me latente  et tacente cessare puto murmur ecclesiarum, si non cesset Romana curia pro uoluntate assistentium facere preiudicium in absentes. ualete



57 EPISTOLA XLIX  . AD DOMINUM PAPAM HONORIUM, PRO HENRICO SENONENSI ARCHIEPISCOPO.

Summo pontifici HONORIO, serui, et  filii, STEPHANUS Cisterciensis, HUGO Pontiniacensis, BERNARDUS de Clara-ualle, quod reuerendissimo domino, quod benignissimo patri.

Degentes in monasteriis, ad que nos nostra peccata compulerunt, non cessamus orare pro uobis, et pro commissa uobis Dei Ecclesia: congaudentes et sponse Domini super tam fido custode, et sponsi  amico super labore tam fructuoso. Fidenter proinde atque fideliter uestre Paternitati suggerimus, que in regno nostro eidem matri nostre dolentes cernimus aduersari. Quantum quidem nos sentimus qui uicini sumus, rex Ludouicus non tam episcopos, quam in episcopis iustitie persequitur zelum, pietatis cultum, habitumque ipsum religionis. Quod uestre quoque prudentia Sanctitatis uel ex eo facile aduertere potest, quod qui ante in habitu actuque seculari honorati sunt sublimes, iudicati fideles, habiti familiares; modo inimici facti sunt, digne suo sacerdotio conuersantes, et per omnia honorificantes ministerium suum. Hinc grauibus contumeliis et iniuriis episcopi Parisiensis innocentia pulsata est, sed non quassata; quia Dominus supposuit manum  suam, cum uestram opposuit. Hinc et nunc domini huius Senonensis constantiam concutere et labefactare conatur: ut metropolitano  deiecto, facile prout uoluerit, grassetur in suffraganeos. Postremo quis ambigit non aliud eum quam oppugnare religionem, quam nimirum aperte sui regni destructionem, sue corone pronuntiat inimicam? Et alter Herodes Christum non iam in cunabulis habet suspectum, sed in ecclesiis inuidet exaltatum.  Nec aliud sane credimus eum habere aduersus archiepiscopum, nisi quod spiritum in ipso, sicut in ceteris, laborat exstinguere  . Denique si fallere de his que attestamur, falliue putamur; uestre citius inueniet examinationis discussio: si tamen  de uultu tuo, Pater sanctissime, iudicium prodeat, de quo profecto confidimus, quod custodias innocentiam, et uideas equitatem. Alioquin reduci causam, in regis presentia atque potentia, non plane est aliud quam tradi, heu! hominem in animam inimicorum eius.



EPISTOLA L  AD EUMDEM. Unde supra.---Postulat ut archiepiscopo liceat ad sedem apostolicam appellare.

 Oportebat quidem, si ita uestre uisum fuisset auctoritati, ut in uestri presentia causa domini Senonensis discuteretur; ne infensus uidelicet regi, in regis presentia et potentia suis pro se aduersariis, responsurus, traditus homo uideretur in animam inimicorum eius. Sed quoniam, ut tenendum irrefragabiliter quidquid precipitis, sic sperandum indubitanter bonum de omni re quam decernitis: id solum a uestra, Pater, pietate deposcit omnium, qui apud nos esse uidentur, religiosorum humilitas, ut si se ad uultum forte potentis  senserit pregrauari, confugere sibi liceat ad uiscera Patris, quod utique hactenus oppresso nemini negatum audiuimus. Alioquin uideat Ioseph uir iustus, quid sibi etiam nunc faciendum sit de puero et matre eius, quia  ecce etiam nunc in Senonensi prouincia Christus queritur ad perdendum. Nam, ut quod uerum est, manifestius 58 proferamus, rex in archiepiscopo ex eo aperte nouam persequi religionem dignoscitur, quod eum in antiqua seculari conuersatione et habitu, sicut promoueri omnimode [al. commode] uoluit, sic ab omni penitus securum infestatione dimisit.



EPISTOLA LI  . AD HAIMERICUM CANCELLARIUM. Unde supra.

uiro illustri HAIMERICO, sancte Romane Sedis cancellario, BERNARDUS abbas dictus de Clara-ualle, salutem, et si quid ualet peccatoris oratio.

 Quousque durat illa sententia: Omnes qui pie uolunt uiuere in Christo, persecutionem patiuntur?  Quousque relinquitur uirga peccatorum super sortem iustorum? Quis det ut stare incipiant iusti  aduersus eos qui se angustiauerunt? Quis iam ferat tantam inter celum terramque discordiam, ut exsultantibus Angelis super emendatione malorum, filii Adam fremant et tabescant? Quasi non sit passus iehsu pacificans in sanguine  suo que in terra sunt, et que in celo; aut in ipso Deus non fuerit mundum reconcilians sibi. Laudabatur quondam archiepiscopus in desideriis anime sue, et in seculari uita et habitu benedicebatur. At nunc sub pannis infantie Iesu queritur simonia, et inter nascentes uirtutes emortuorum uel cadauera uitiorum scrutatur curiosa malitia. uidetis et nunc stare Iesum in signum cui contradicitur. Per ipsum uos obsecro, pro ipso supplico uobis. Habet siquidem et unde illum reuereamini, et unde illi misereamini. State pro ipso nunc in defensione archiepiscopi, cui quandoque et uos adstare habetis in examinatione uestri. ualete.



EPISTOLA LII  AD EUMDEM. Episcopum Carnotensem non affectasse profectionem Ierosolymitanam. Causis et negotiis publicis absolui se rogat.


Amicus uester et noster dominus Carnotensis episcopus  uoluit uobis etiam per me certum fieri, quia id quod de ipso a quibusdam domino pape persuasum fuisse cognouimus, ut eum uidelicet Ierosolymam permitteret proficisci, nec sui fuerit studii, nec uoluntatis. Quod etsi multum uoluisset, proficisci tamen non poterat nisi cum graui scandalo omnium qui apud nos sunt bonorum, metuentium quippe ne plus mali eius absentia faceret suis, quam boni alienis presentia. Hec pro episcopo. Ceterum ut et pro me aliquid loquar secundum quod Scriptura admonet, Miserere, inquiens, anime  tue placens Deo ; placetne uobis ut causis onerer, occuperque negotiis, nichilque prosit exoccupari propriis, cum totus implicer alienis? Si inueni gratiam in oculis uestris, date operam ut prorsus amouear ab huiusmodi, quatenus liceat mihi pro meis atque uestris orare delictis. Et quidem nichil mihi securius iudico, quam obedire domini pape uoluntati; sed si dignetur attendere ipse quid possim. Utinam nempe nouerit quam ista non possim aut quam difficile possim. Et de hoc satis dictum sit sapienti. Quesiuit a me prefatus episcopus aliqua ex nostris opusculis, que uobis mitteret; sed non fuit ad manum, quod uestro dignum crederem studio. Libellum tamen De gratia et libero arbitrio nuper edidi: illum uobis libenter mittam, cum uos  uelle cognouero. ualete.



59 EPISTOLA LIII  . AD EUMDEM. Duos religiosos, et in his seipsum Haimerico representat.

Pro multis et per multos memini me scripsisse ad uos; sed nunc ipse qui loquebar, ecce adsum. Tres in duobus conspicitis, quoniam absque me esse non  possunt, in quorum iugiter pectoribus requiesco, et quidem securius atque suauius quam in proprio. Mentiri uideor, sed ei qui amicitie uim nunquam sensit, qui uirtutem caritatis ignorat, qui non credit multitudinis credentium fuisse cor unum, et animam unam . Qui ergo uidet eos, uidet et me, etsi non in meo corpore: et quod loquuntur ipsi, ego pariter loquor, sed eorum linguis. Corpore, fateor, absum: sed hec est exigua portio mei. Porro qui uidit faciem meam tantum, sine culpa et sine nota mendacii asserit se uidisse non partem mei, sed me: cum tamen nonnisi partem, et partem modicam uiderit. Quanto itaque uerius esse me dixerim, etiam sine presentia corporis, ubi meam sentio uoluntatem, meum spiritum et amorem, que utique  est pars potior digniorque mei? Tribus ergo in corporibus unum nos esse noueritis, non pari sanctitate, qua ambobus ego inferior sum, sed eadem uoluntate, et summa concordia animorum. Cur enim unitatem hanc inter diuersos non faciat compago caritatis in uno spiritu, si carnalis copula efficit ut sint duo in carne una? Quartum uos addi uelim, si dignum iudicatis et in eamdem concurrere unitatem dilectionis. Quod facile, si non contemnitis, obtinebitis: tantum id uos nequaquam contemnere eis cognitum faciatis. ualete.



EPISTOLA LIu  . AD EUMDEM. uiuianum abbatem commendat, monetque de cura anime serio gerenda.

uolo et precor ut harum lator uenerabilis Altecumbe  abbas uiuianus, mihi ob suam religiositatem admodum familiaris amicus, amicum uos pro Dei amore et nostro, in suo negotio experiatur. Et hec pro illo, reliqua autem uobis. Quid prodest homini si uniuersum mundum lucretur, anime autem sue detrimentum patiatur? aut quam dabit homo commutationem pro anima sua?  Nec totus mundus sufficeret. Magna res anima que Christi sanguine redempta est. Grauis anime casus, que non nisi Christi cruce potuit reparari. Si rursum corruerit peccato duntaxat ad mortem, unde iam reparabitur? Nunquid aut alter Christus, aut idem iterum crucifigi habet pro illa? Super hoc uellem uos nunquam obliuisci illud Sapientis consilium: Fili, memorare  nouissima tua, et in eternum non peccabis .



EPISTOLA Lu. AD GAUFRIDUM CARNOTENSEM EPISCOPUM  . Monachum quemdam reclusum desertorem instituti, sed iam resipiscentem, a Gaufrido suscipi et iuuari postulat.

Fidelissimo ac prudentissimo seruo Dei GAUFRIDO Carnotensi episcopo, BERNARDUS pauperum Christi  de Clara-ualle seruus, claritate perfundi montium eternorum.

Quantum uobis honoris uestra laudabilis uita, tantum affert et oneris laudans fama. Ecce enim 60 is per quem et pro quo presentes litteras accipitis, exemplo ceterorum, quos sepe tales non paucos experimini, motus et ipse bono odore uestri, quem de longe sensit, tam communem cum fiducia pietatem requirit, spe utique ductus inueniendi non solum consilium quid agere debeat, sed et auxilium quo perficere ualeat. Est autem hec causa eius. Quadam se cella pro amore Dei ex proposito incluserat. Egressionis atque transgressionis sue uobis ipse causas exponet  . Et quidem ad propositum redire cupit; sed per uos implere proposuit, si  tamen nostris hoc precibus, quibus se premunire curauit, obtinere potuerit. Facite ergo morem uestrum: ferte opem misero; imo quia uos sapientibus et insipientibus debitorem agnoscitis, erroneam Christi ouiculam de faucibus lupi festinate eripere; et ad pastum reducendo priorem, iuxta aliquod  ouilium uestrorum quacunque in cellula iubete recludi: nisi forte aliud quid ei magis expedire perspexeritis, et licere iudicaueritis, et persuadere potueritis.



EPISTOLA LuI  . AD EUMDEM. De peregrinatione Ierosolymitana Norberti se incertum esse. Sententie eiusdem de Antichristo se non assentiri. Causam quoque Humberti commendat.

Quod a me de domino Norberto sciscitamini, si uidelicet iturus sit Ierosolymam, ego nescio. Nam, cum ante hos paucos dies eius faciem uidere, et de celesti fistula, ore uidelicet ipsius, plurima haurire meruerim  ; hoc tamen ab ipso non audiui. uerum de Antichristo cum inquirerem quid sentiret,  durante adhuc ea, que nunc est, generatione reuelandum illum esse se certissime scire protestatus est  . At, cum eamdem certitudinem unde haberet, sciscitanti mihi exponere uellet; audito quod respondit, non me illud pro certo credere debere putaui. Ad summam tamen hoc asseruit, non uisurum  se mortem, nisi prius uideat generalem in Ecclesia persecutionem. De cetero memorari uestram pietatem uolo illius pauperis et exsulis Humberti nomine: qui dudum, cum Trecis essetis, uobis supplicabat, quatenus ad comitem Theobaldum, qui eum exheredauerat, intercederetis. Quod et ego nunc pro ipso, et cum ipso itidem a uestra flagito pietate. Nam nostras litteras de hac re precatorias iam ad predictum principem misi  : sed gratiam non inueniens nichil effeci. Iam quod libenter auditis, libenter debeo dicere uobis. Stephanus uester sic currit, non quasi in incertum: sic pugnat, non quasi erem uerberans. Orate, quatenus sic currat ut comprehendat; sic pugnet ut uincat.



EPISTOLA LuII  . AD EUMDEM. Per minora uota non debere impediri maiora bona. uidetur hoc, nisi fallor, scribere in causa monachi, de quo supra epistola 55.


Sicut is a uestra mihi parte reportauit, idcirco ipsius desiderio et petitioni usque adhuc satisfacere distulistis; quia primum uotum, pergendi uidelicet Ierosolymam, irritum uobis fecisse uidetur. Super quo si nostram requiritis sententiam, ego non arbitror minora uota impedire debere maiora; nec Deum exigere quodcunque sibi promissum bonum, si pro eo melius aliquid fuerit persolutum. Enimuero alicui forte 61 debenti uobis duodecim nummos, nunquid si pro eis die constituto marcam solueret argenti, iuste irasceremini? Iam si et ab huius episcopo aliquid timetis, securum uos reddo, quia non solum ei, si quod huic auxilium impenderitis, non  displicebit, sed etiam ualde gratum habebit. ualete.



EPISTOLA LuIII. AD EBALUM CATALAUNENSEM EPISCOPUM  . Hortatur Ebalum, ut monasterio seu ecclesie Omnium Sanctorum uirum idoneum prefici curet.


Domino EBALO uenerabili sancte Catalaunensis Ecclesie Dei gratia episcopo, frater BERNARDUS abbas de Clara-ualle, si quid potest peccatoris oratio.

1. Nauicule illius (de ecclesia loquor Omnium Sanctorum [ non est bonum uobis negligere uel dissimulare periculum. Res quippe uestre cure est. Unde miror, qua ratione, quaue securitate a clerico illo, qui a religiosis personis uir, ut aiunt, religiosus eidem ecclesie electus est, requirendo desistitis, etiamsi hoc quorumdam, qui in ipsa ecclesia sunt,  incuria uel desidia non mereatur: qui, ut audiuimus, illum qui electus est nolentes, nec aliud nisi quod religiosus est, afferentes [al. asserentes], de eligendo alio uestram quoque ausi sunt compellare grauitatem: quasi qui uideatur esse communior et affabilior, qui non sit extraneus: sed ciuibus tam gratus quam cognitus, morum patrie gnarus, rebus ecclesie tractandis idoneus: reuera  qui uitia uestra non redarguat, qui misere conuersationi uestre, aut consentiat, aut contradicere non audeat. Non sunt audiendi; sed potius, uelint nolint, omnimodo satagendum est uobis, ut is qui boni testimonii est, ecclesie desolate quantocius perquiratur: quoniam, si talis est qualis predicatur, Deus procul dubio cum  ipso erit, qui suam ei gratiam ministrabit, placentem omnibus, efficacem in omnibus.

2. Quod si hunc, istis fortasse non merentibus, nullo modo haberi posse contigerit; alius de alia qualicunque domo religiosa qui uideatur idoneus, prouideatur: non qualem isti uolunt, qui, nisi quod sue carnalitati blanditur, uolunt; sed qui sic sciat negotia disponere rerum exteriorum, ut norit per omnia preponere curam animarum. Certe duobus monasteriis, sancti uidelicet Petri, et sancti Urbani  , pastorali aliquando solatio similiter destitutis, bone memorie predecessor uester domnus Guillelmus non longi itineris laborem, non hiemis reputans  asperitatem, bis  Cluniacum, semel Diuionem per seipsum adiit: hincque uirum bonum domnum Hugonem, qui post defunctus est; illinc uirum uenerabilem, qui adhuc superest, domnum Radulfum uix multis precibus impetratos abducens, singulum singulo preposuit monasterio, tutum uidelicet non arbitrans cuiquam monachorum domesticorum illam committere curam. Quod ideo uobis in exemplum adduxi, 62 ut uestram caritatem commonefaciam, qualiter et in hoc quod nunc in manibus est, oporteat eam esse non minus cautam quam sollicitam



EPISTOLA LIX  . AD GUILENCUM LINGONENSEM EPISCOPUM. Hortatur ut res quasdam ecclesie S. Stephani Diuionensis, per obitum Garnerii uacantes, ad tollendam scandalis et calumniis ansam, eidem ecclesie cedat.


Domino suo et patri GUILENCO  , Dei gratia Lingonensi episcopo, frater BERNNARDUS Clare-uallis abbas, seipsum.

Audito obitu domini Garnerii archidiaconi  , necessarium duximus uestram Paternitatem precibus preuenire, imo premunire consilio, si tamen dignum putatis monitis nostre acquiescere paruitatis: quatenus uidelicet de rebus sancti Stephani Diuionensis, quas ten ebt, placeat liberalitati uestre misericordiam superexaltare iudicio. Siquidem non ignoramus, quod in manum uestram debeant redire, iuxta quod in Capitulo Lingonensi dispositum, et  scripto firmatum fuisse etiam nos meminimus, quando filius uester Harbertus in ecclesia illa primus abbas regularis constitutus est. Sed quia canonicis grauis scandali, et abbati magni improperii occasionem fore cognouimus, si ad ea que diu tenuit illa ecclesia, quacunque occasione manum uestram extenderitis; conquerentibus quippe illis de illo, quasi qui malum principium dederit adueniens, cum eius causa et ad eius introitum tam grande ecclesia damnum incurrerit: pietati uestre supplicamus, et supplicando consulimus, ut et tot pusillis Christi a tanto scandalo parcatis, et hunc uicarium Christi a tanto improperio simul liberare curetis,  concedendo ecclesie utique, quod hactenus iuris ecclesie fuisse cognoscitur  .



EPISTOLA LX  . AD EUMDEM. Supplicat pro ecclesia Molismensi.

Pro ecclesia Molismensi supplex, non, ut arbitror, importunus interuentor, accedo. Multa quippe sunt que me confortant, ut repulsam non metuat hec nostra petitio. Primum quia non pro qualibet extranea, sed pro uestra uobis ecclesia supplicamus. Deinde quod eamdem ecclesiam non alienum usurpare, sed suum ius tantum a uestra equitate requirere credimus. Tertio quod idipsum talis nobiscum postulat, qui solus ad impetrandum etiam maius aliquid a uobis sufficere possit; uidelicet comes  Theobaldus. Quartum quoque si addidero, non temere id me presumere putauerim. Neque enim uel ipsi de nostra adeo humilitate diffidimus, quin audacter, si opus sit, per nosmetipsos ad uestre celsitudinis nobis iam satis expertam beneuolentiam, petituri quod rationabile uisum fuerit, accedamus. ualete.



63 EPISTOLA LXI  . AD RICUINUM TULLENSEM EPISCOPUM. Hominem qui penitentiam subiturus, iussu episcopi Tullensis uenerat, ad eumdem remittit curandum.

Reuerendo patri, domino RICUINO  , gratia Dei Tullensi episcopo, frater BERNARDUS dictus abbas de Clara-ualle, salutem et orationes.

 Peccatori huic, quem ad nos peccatores ob anime sue consilium uestra, ut ipse perhibuit, dirigere curauit dignatio - nichil ad presens sanius consulere in promptu habuimus, quam ut ad sinum paterne pietatis rediret, et ex ore sacerdotis legem requireret. Nos enim nostre paruitatis et officii mensuram attendentes, nec nos ultra nos extendentes, dare penitentiam, maxime in criminalibus, nulli hominum presumere omnino solemus, nisi solis, quos in nostram curam suscepimus. Qua namque temeritate tractanda episcoporum negotia, et huiusmodi negotia, peccatores et imperiti suscipiemus, qui ipsi quoque, sicut et ceteri hominum, quoties grauior aliqua causa inter nos oboritur, quam per nos definire aut nescimus, aut nequimus,  aut non audemus; episcopali, ut dignum est, sententie reseruamus: et nisi summi prius Sacerdotis uel iudicio uel consilio confirmati, securi non sumus? Prouideatur igitur morbide oui a proprio  pastore, et tali pastore, qui canones non ignorat, congrua penitentie medicina: ne si in peccato, quod absit, anima pro qua Christus mortuus est, moriatur; sanguinem eius de manu uestra summus Pastor requirat. uerum nos Deo illi inspirante mundum relinquere persuasimus: si tamen homo senex et pauper in aliquo se recipi intra diecesim uestram sanctorum conuentu, uestro obtinere potuerit interuentu. Plenum uos dierum suscipiat dies una illa melior in atriis Domini super millia, sancte ac uenerabilis Pater.



EPISTOLA LXII  . AD HENRICUM uIRDUNENSEM EPISCOPUM  . Feminam multis obstrictam peccatis, sed iam penitentem commendat episcopo.

 DOMINO HENRICO, Dei gratia uirdunensi episcopo, frater BERNARDUS dictus abbas de Clara-ualle, salutem et orationem.

Hec muliercula, quam ecce iam multis annis, multis et perplexis peccatorum nodis Satanas alligauit, super statu salutis sue, nostre paruitatis consilium expetiit: et tale accepit, ut post multum uidelicet ac diuturnum erratum, ad proprii pastoris sinum profuga ouicula fidenter recurreret: qui utique eo citius ac sollicitius inopi ferret opem, quo se certius scit atque districtius de sibi commissa, Agno qui pro ipsa mortuus est, redditurum rationem. Nostrum fuit deuiantem corrigere; uestrum sit peccatricem non despicere, imo penitentem suscipere: et si uera est sue, quam nobis  exposuit, infelicitatis historia; aut uiro suo priori, si adhuc uiuit, reconciliare; aut, si ille noluerit, sicut hanc innuptam, sic illum cogere absque uxore manere. ualete.



64 EPISTOLA LXIII  . AD EUMDEM. Purgat se de facto temerario, cuius insimulatus fuerat: eius notitiam cupit: Guidonem eidem commendat.

Super his que a nobis uestre excellentie placuit sciscitari, aut nos fallimur, aut ille qui ea uobis retulit, fallit. Si quid tamen fuit , ne tantam in fratre qui hec loquitur, suspicer falsitatem: hoc me certissime scire confido, et uos  indubitanter credere uolo, nemini me super nomine uestro reprehensionis aliquando uel accusationis uerba fecisse, uel iniunxisse. Absit hec a nostra pusillitate temeritas, ut contra episcopos, et absentes,  loqui que ad nos non attinent, audeamus, presertim que non probauimus! Deinde quod nostri notitiam dignanter expetitis, gratanter accipimus, abundantius nos et innotescere uobis, et uos noscere cupientes. Qua iam sane fiducia Prestantie uestre supplicamus, imo uestram fidenter commonemus beneuolentiam, de loco illo  quem sub tutela uestra, uestro, ut aiunt, hortatu, frater reuerendus et coabbas noster domnus Guido de Tribus-Fontibus construere suscepit. In illo nobis quantum nos curatis, ostendite; et quidquid ei feceritis, nobis factum reputate. ualete.



EPISTOLA LXIu  . AD ALEXANDRUM LINCOLNIENSEM EPISCOPUM  . Philippus uolens proficisci Ierosolymam, ad Claram-uallem forte diuertens, illic manere decreuit. Alexandri ad hoc consensum requirit. Negotium cum creditoribus Philippi illi commendat. Denique hortatur eumdem ne glorie mundane nimium fidat.


uiro honorabili domino ALEXANDRO, Dei gratia Lincolniensi episcopo, BERNARDUS abbas Clare-uallis, uelle honorari magis in Christo, quam in seculo.

1. Philippus uester, uolens proficisci Ierosolymam, compendium uie inuenit, et cito peruenit quo uolebat. Transfretauit in breui hoc mare magnum et spatiosum, et prospere nauigans attigit iam littus optatum, atque ad portum tandem salutis applicuit. Stantes sunt iam pedes eius in atriis Ierusalem; et  quem audierat in Ephrata, inuentum in campis silue libenter adorat in loco ubi steterunt pedes eius. Ingressus est sanctam ciuitatem, sortitus est cum illis hereditatem, quibus merito dicitur: Iam non estis hospites et aduene, sed estis ciues sanctorum et domestici Dei . Cum quibus intrans et exiens, tanquam unus e sanctis, gloriatur et ipse cum ceteris, dicens: Conuersatio nostra in celis est . Factus est ergo non curiosus tantum spectator, sed et deuotus habitator, et ciuis conscriptus Ierusalem, non autem terrene huius, cui Arabie mons Sina coniunctus est, que seruit cum filiis suis; sed libere illius, que est sursum mater nostra .

2. Et, si uultis scire, Clara-uallis est. Ipsa est  Ierusalem, ei que in celis est, tota mentis deuotione,  et conuersationis imitatione, et cognatione quadam spiritus sociata. Hec requies eius, sicut ipse promittit, in seculum seculi: elegit eam in habitationem sibi; quod apud eam sit, etsi nondum uisio, certe exspectatio uere pacis, illius utique de qua dicitur: Pax 65 Dei, que exsuperat omnem sensum . uerum hoc suum bonum, etsi desuper accepit, in uestro tamen beneplacito hoc facere cupit, imo se fecisse confidit, sciens uos Sapientis non ignorare sententiam: quod filius utique sapiens sit gloria patris   . Rogat autem paternitatem uestram, rogamus et nos cum illo et pro illo, quatenus de prebenda sua quod ipse suis creditoribus constituit  , immobiliter stare faciatis; ne in aliquo fraudator  debiti, et preuaricator pacti inueniatur; et ita munus contriti cordis, quod offert quotidie, non recipiatur, dum frater quispiam habet aliquid aduersus eum. Precatur deinde ut domus quam ipse matri sue in terra Ecclesie construxit, cum terra quam ibi delegauit, eidem matri, quamdiu uixerit, concedatur. Hec pro Philippo.

3. Reliqua hec pauca pro uobis, ipso quidem intimante, imo uero inspirante Deo, adiicienda putauimus, hortari uos in caritate presumentes, ne casuri gloriam mundi quasi stantem aspiciatis, et uere stantem amittatis; ne plus uobis aut pro uobis uestra diligatis, et sic uos et uestra perdatis; ne blandiens presens prosperitas sui uobis finem abscondat, et aduersitas sine fine succedat; ne letitia temporalis  luctum uobis eternum et operiat quem parit, et pariat quem operit; ne mors longe esse putetur, et preoccupet improuidum; et uita, dum longa exspectatur, cito deserat male conscium, sicut scriptum est: Cum dixerint, Pax et securitas, tunc subitaneus superueniet eis interitus, tanquam in utero habenti, et non effugient . ualete.



EPISTOLA LXu. AD ALuISUM ABBATEM AQUISCINCTI  . Laudat in Aluiso paternam erga Goduinum mansuetudinem. De admissione se excusat, et ueniam precatur.

ALuISO abbati Aquiscincti monasterii, BERNARDUS, salutem ex corde.

 1. Retribuat uobis Deus misericordiam, quam fecistis  sancto filio uestro Goduino. Audiuimus enim quod, audito eius obitu, mox uelut immemor pristine calumnie, sed non amicitie, consolatorem potius quam ultorem uos exhibuistis. Patrem quippe uos cognouistis, ut res exigebat, non iudicem. Ideoque quod pietatis, quod caritatis est, ut uere filio pater impendere studuistis. Quid melius, quid laudabilius, quid uobis dignius agere poteratis? Sed quis hoc crederet? uere nemo scit que sunt in homine, nisi spiritus hominis qui in eo est . Ubi est nunc illa austeritas, illa seueritas, illa indignatio, que olim in illum lingua, uultus, oculi, terribiliter ostentare et intentare solebant? Ad unum nempe nuntium de morte filii, paterna uiscera commota sunt; subitoque hec omnia, que  simulatoria, sed dispensatoria, ac per hoc transitoria erant, disparuerunt; illa uero que uera erant, sed latebant, caritas, pietas, benignitas apparuerunt. Siquidem in religioso animo uestro misericordia et ueritas obuiauerunt sibi; et quia nimirum misericordia superabundauit iudicio, iustitia et pax osculate sunt. Nam quantum mihi uideor coniiciendo uidere, quid animi tunc habueritis, cum ad ulciscendam illam, que uobis uidebatur facta, iniuriam, iustitie zelo accensa ueritas se accingeret, illa que exemplo Ioseph prudenter antea dissimulabatur misericordia, ultra iam latere non ferens, ne in hoc quidem dissimiliter ab Ioseph , ex abdito celate pietatis erupit, seque ueritati adiungens repressit motum, temperauit zelum, pacem  cum iustitia fecit.

2. Tunc de purissimo placidi pectoris fonte talium 66 credo limpidissimi cogitationum riuuli ebullierunt: Quid opus est indignari? misereri potius oportet, et non obliuisci quod scriptum est: Misericordiam uolo, et non sacrificium ; et implere quod iussum est: Solliciti seruare unitatem spiritus in uinculo pacis ; et exspectare quod promissum est: Beati misericordes, quoniam ipsi misericordiam consequentur . Alioquin num filius meus erat iste? quis uero irasci filio potest? Nisi forte tunc tantum filius fuit, dum mecum fuit, et non etiam cum me deseruit. Sed nunquid quia corpore ad tempus recessit, etiam  animo recedere potuit? aut forte uel ipsa mors eum mihi poterit auferre? Itane localis corporalisue necessitas animorum sese amantium libertatem angustat? Certus sum quia nec locorum distantia, nec corporum uel mors uel absentia disiungere poterit quos unus spiritus uegetat, una caritas ligat. Denique, si iustorum anime in manu Dei sunt , profecto et qui iam in ipso, deposita carne, quiescunt, et qui ipsi adhuc in carne non secundum carnem militamus, simul procul dubio sumus. Meus ergo erat uiuus, meus erit defunctus, meum in patria recognoscam. Si quis est qui de manu Dei possit eruere, et a me illum separare ualebit.

3. Itaque pro filio quidem uestra uobis affectio satisfecit; sed de nobis, pater, quid erit? que, inquam,  de nobis digna uobis satisfactio placebit, quibus utique pro grandi iniuria imponitis quod, a uobis recedens, a nobis receptus sit? Quid dicam? si dixero: Non recepimus , mentior plane; si dixero, Recepimus quidem, sed iuste, excusare me uelle uideor. Sed tutius respondebo, Peccauimus. uerumtamen quantum? Non ad defensionem dico: a quo enim ille non reciperetur? quis, inquam, sanctum illum aut pulsantem repelleret, aut susceptum expelleret? Quis uero scit si de uestra abundantia nostram Deus uoluerit supplere inopiam, ut scilicet unum de multis, qui forte apud uos religiosi tunc erant, ad nos dirigeret, nobis quidem ad solatium, sed nichilominus uobis ad gloriam? Filius quippe sapiens  gloria est patris . Denique non eum preuenimus sollicitando, non circumuenimus attrahendo, quo uos desereret, uel ad nos ueniret; quin potius rogantem, pulsantem, supplicantem non prius, Deus scit, consensimus recipere, quam remittere ad uos tentauimus. Non autem eo acquiescente, eius nos importunitati uix tandem acquieuimus. Hominem ergo religiosum, peregrinum, solum, si culpa est quod suscepimus et ita suscepimus, non erit uobis in dignum semel tantum commissam culpam, talemque culpam dimittere; cui etiam fas non est ne usque quidem septuagies septies peccantibus in uos ueniam negare .

4. Ut tamen noueritis quam non leuiter seu negligenter,  imo quam non impune feramus quod unquam Reuerentiam uestram quoquo modo offendimus, sepe Deum testor, quod corpore non possum, mente ad uos supplici transeo, sepe genibus flexis humiliter satisfaciens, uobis adstare me uideo. Utinam ipse qui id mihi fortasse inspirat, uobis quoque Spiritus sentire faciat quam flebilis, quam miserabilis, tanquam presens, ad genua usque uestra descendo! quam frequenter nudus humeros, uirgasque in manibus gestans, et quasi ad uestram iussionem uapulare paratus, peto ueniam, gratiam tremebundus exspecto! Hec qualiter uobis, Pater, accepta sint, uestro, si uos non grauat, citius scire flagitamus rescripto; ut, si satis, iam securi de indulgentia consolemur; si quo minus, magis  humiliemur, et ampliusaliquid a nobis si possumus, exigamus, quo dignius satisfacere debeamus. ualete.



67 EPISTOLA LXuI. AD GAUFRIDUM ABBATEM SANCTI-MEDARDI  . Operam eius requirit in reconciliando sibi abbate Aluiso: solatur eumdem in tribulationibus.

DOMNO GAUFRIDO abbati Sancti-Medardi, frater BERNARDUS ecclesie Clare-uallis ordinator incompositus, salutem, et non in uia.

Primo precor ut presentes litteras domno abbati Aquiscincti monasterii dirigere non graueris. Deinde ut, ad id quod portant, pro absente amico presens  satagas cum uenerit locus. Neque enim cuiuslibet, nedum tanti patris, iustum iniustumue aduersum me debeo scandalum dissimulare; quod quam non faciam, loquens potius quam scribens, ei aperire forsitan potuissem. Nam solet in talibus acceptior esse sermo uiuus quam scriptus, et efficacior lingua quam littera. Oculi quippe loquentis fidem faciunt dictis; nec ita potest affectum exprimere digitus, quomodo uultus. Nunc autem, quia absens per me non possum, per te satisfacio quantum possum. Rogo ergo te, et iterum rogo, ut de regno Dei, quod est uidelicet intra nos, scandalum auferas, dum salubriter potes; ne si  usque ad angelos, qui utique in fine seculi in id ministerii deputandi sunt , perdurauerit rancor,  necesse sit irreuocabiliter aut ambos aut alterum a nobis de medio tolli. Unde autem ad me tu iamdudum scripsisti, conquerendo super tribulationibus uestris, scitis quia iuxta est Dominus his qui tribulato sunt corde. De ipso confidite, quia ipse uicit mundum. Ipse scit inter quos habitatis, et in conspectu eius sunt omnes qui tribulant uos. Ipse exaudiet uos in abscondito tempestatis, qui nunc probat ad aquas contradictionis. ualete.



EPISTOLA LXuII. AD MONACHOS FLAuIACENSES  Susceptionem B. monachi tuetur, tanquam de ignoto sibi hactenus monasterio, et iustas ob causas discedentis.

 Domino H. Patri Flauiacesnis  ecclesie, et fratribus qui cum eo sunt, fratres qui in Clara-ualle sunt, salutem.

1. Lectis litteris uestris, uestram Reuerentiam propter quemdam monachum qui apud nos est, contristatam cognouimns. De qua uestra tristitia nos quoque contristati sumus, timentes ne non sit illa tristitia, de qua quibusdam dicebat Apostolus: Contristati enim estis secundum Deum . Nam si secundum Deum esset, non usque adeo uos commouisset, ut nos, etsi uobis ignotos, fratres tamen uestros, et si placet amicos, quos necdum uel presentes uerbo conueneratis, uel absentes scripto  premonueratis, hac prima uice tam subito, tam acriter argueretis. Miramini, ut scribitis, quod fratrem Benedictum  suscepimus; minamini nisi eum uobis cito restituerimus. Proponitis nobis de Regula, de noto monasterio monachum non suscipiendum , pro constanti scilicet habentes uestrum non esse ignotum. Sed quid si aliis notum, dummodo nobis ignotum sit? Etsi enim, ut uerba ipsa 68 uestra ponam, religionis uestre se adeo fama effuderit, ut etiam Rome ecclesie uestre habeatur notitia, nos tamen, qui utique multum citra Romam positi sumus, nescio quo pacto ita preteriit, ut ne uniusquidem uestrum, abbatis scilicet uel monachorum, non ipsius uestre habitationis, non religionis ac conuersationis, usque  ad hoc tempus uel tenuem notitiam habuerimus, sed nec aliquam aliquando mentionem nobis de uobis factam fuisse meminimus. Nec tamen mirum, quia et multis terrarum spatiis, et diuersis prouinciis, et dissimilibus linguis ad inuicem distamus; nec solum episcopatibus propriis absumus, sed etiam in eodem archiopiscopatu non degimus. Putamus autem quod non de cuicumque notis, sed tantum de nobis notis monasteriis monachos suscipere prohibemur; alioquin, cum nullum monasterium sit quod alicui notum non sit, nullum nobis relinquitur de quo quis regulariter suscipiatur. Quomodo ergo illud implebitur quod a beato Benedicto uel precipitur uel permittitur, peregrinum  uidelicet monachum non solum debere suscipi ad habitandum pro hospite, quanto cupit tempore, sed etiam inuentum utilem suaderi ad manendum omni tempore? 

2. Quanquam tamen nos aliter erga predictum fratrem egerimus Nam cum ueniens se suscipi a nobis humiliter postularet, primo quidem repulsus, deinde admonitus est ut ad monasterium suum rediret. Sed ille non acquiescens, in uicinam nobis eremum se contulit, ibique septem ferme menses, nullam interim calumniam passus, quiete habitauit. Sed cum sibi tutum non crederet quod solus degeret, post primam repulsam, idipsum quod prius a nobis requirere non erubuit. Rursus nos admonentes eum de reditu, cum causam sue ab eo  discessionis inquireremus: »Abbas, inquit, meus habebat me non monachum, sed medicum  . Cogebat seruire, imo ipse seruiebat per me, non Deo, sed seculo, quando, ne secularium maleuolentiam incurreret principum, mederi me compellebat etiam tyrannis, raptoribus, excommunicatis. Quod anime mee periculum cum ei nunc priuatim nunc palam suggessisscm, nec profecissem, quorumdam tandem sapientium uirorum consilio fretus, fugio meam damnationem, non congregationem, perditionem, non religionem. Consulite salutem querenti, aperite pulsanti.« Cuius nos uidentes constantiam, audientes causam, et nullam contra eum calumniam, annuimus introitum, probauimus susceptum, adstrinximus probatum, tenemus professum.  Nec intrare compulimus, nec exire cogemus. Quamuis si eum eiiceremns, ad uos  non rediret, sed magis se adhuc a uobis elongaret. Desinite ergo, fratres, desinite tam indebitis innoxios lacessere iurgiis, et cassis scriptitationibus inquietare: quia nec cumulatis etiam contumeliis prouocari poterimus ut uobis, nisi quod reuerentie est, respondeamus, nec minis exterreri quominus monachum teneamus, quem regulariter suscepisse nos credimus.



69 EPISTOLA LXuIII, AD EOSDEM. Unde supra.

Reuerendis fratribus Flauiacensibus, abbati H.  ceterisque omnibus fratribus, frater BERNARDUS, salutem.

1. Modestie quidem uestre erat, o boni fratres, super querimonia uestra priori nostra satisfactione contentos esse debere, et iam ab immeritorum infestatione quiescere. Sed quia prioribus malis peiora iunxistis, et rursum nobis iurgiorum seminaria transmisistis , ne tamen, non respondendo, culpam, que non est, agnoscere uideamur, hoc etiam secundo ad ea que procaciter obiicitis, ueraciter respondemus. Hec tota nostra culpa est, quantum estimamus, hec grandis illa iniuria quam uobis fecimus, quod monachum, solum, peregrinum, pauperem,  miserabilem, anime sue periculum fugitantem, salutem suam sollicite querentem, pulsantem, supplicantem suscepimus; seu quod talem, taliter a nobis susceptum, denuo sine causa non eiicimus, ut, quod edificauimus iterum destruentes, preuaricatores nos constituamus. Hinc Regule, hinc canonum, hinc ipsius naturalis legis transgressores iudicamur. Opponitis enim indignantes, cur uestrum et a uobis excommunicatum nobis sociare presumpsimus, quod utique ab alio pati nolumus. Sed de excommunicatione quid respondebimus, quando uos inde uobis satisfacitis pro nobis, scientes procul dubio prius a nobis fuisse receptum, quam a uobis excommunicatum? Cum autem prius susceptus, dum tamen regulariter, fuerit, profecto non  iam in uestrum, sed in nostrum uestre maledictionis sententiam intorsistis; quod si recte factum sit, uos uideritis.

2. Restat igitur sciendum, et hoc tantum queritur inter nos, an rationabiliter susceptus fuerit. Et uos quidem, quoniam de ignoto monasterio monachum regulariter posse suscipi negare non potestis, uestrum nobis notum esse contenditis. Negamus, et non creditis. uerum si non creditis simpliciter negantibus, credite uel iurantibus. In ueritate, que Deus est, uobis dicimus: nec nouimus uos, nec noscimus, ignotorum scripta suscepimus, ad ignotos rescripsimus. Sensimus quidem stimulationes et inquietationes uestras, sed necdum stimulatores et inquietatores ipsos agnouimus. uos tamen ad conuincendum  nos de simulata ignorantia inuictissimum argumentum inducitis, non posse uidelicet ignotos esse nobis, quorum et abbatis scilicet et ipsius monasterii nomen in nostris posuimus litteris; quasi mox ut rerum uocabula scimus, etiam res ipsas nouerimus. Multum ergo ualet mihi Michelis, Gabrielis, Raphelis nomina nosse, quando ex solo auditu uocabulorum, etiam de ipsorum beatorum spirituum cognitione iam beatus sum. Non mediocriter, inquam, profeci quia didici ab Apostolo paradisum et tertium celum nominare, si, etiam non raptus cum Apostolo, solis ex nominibus secreta celestia iam noui, et audiui ineffabilia uerba que non licet homini loqui. Stultus ego, qui iam sciens nomen Dei mei, nescio quid adhuc superflue quotidie  gemo, frustra suspirans et dicens cum Propheta: uultum tuum, Domine, requiram ; et illud: Quando ueniam et apparebo ante faciem Dei?  et: Ostende nobis faciem tuam, et salui erimus .

3. Sed quid est quod uobis facimus, quod nobis fieri nolumus? Hoc nos utique nolle putatis, ut quis a nostro monasterio discedens monachus, in alio suscipiatur. Utinam omnes nobis commissos, sine nobis saluare possetis! Si quis de nostris ad uos maioris perfectionis gratia et arctioris uite desiderio conuolauerit, 70 non solum non causamur si ei in tali studio consulitis, sed et multum precamur ut hoc faciatis; nec offensos nos conqueremur, sed ualde in hoc adiutos esse fatebimur. Negatis deinde  quod de uobis audieramus, uestro scilicet iussu uel assensu fratrem B., quamdiu fuit apud uos, in medicinali arte secularibus deseruiisse; ipsumque, qui hoc dixit, falsitatis arguitis. Si mentitus sit, nescimus; ipse uiderit; sed hoc scimus, quia siue per se ipsum, ut uos fatemini, siue per uos, ut ipse testatur, hec fecerit, in magno interim periculo fuit. Quis uero tam inhumanus, qui sic periclitanti non succurreret si posset, non consuleret si nosset? Attamen si, ut asseritis, non compulsus obedientia, sed proprii questus cupiditate ac uagandi curiositate, hac illacque artem suam uenditans discurrebat, quid cause exstitit quod a uobis discessit? An quia iam tandem censure pastoralis districtione non ei licebat quod ante licuerat? Cur igitur cum  iam apud nos esset, uolentes eum reuocare, ad persuadendum de reditu promisistis ei quietem in claustro, nisi quia hoc uelle hominem noueratis, hoc quesisse memineratis? At ille, iam adepto apud alienos quod non potuit inter suos, ne certa pro incertis desereret, tenuit quo iam fruebatur, spernens quod sero sibi offerebatur.

4. Desinite itaque, fratres, desinite fratrem sollicitare, de quo non ualde necesse est uos sollicitos esse, nisi forte, quod absit! que uestra, non que Iesu Christi sunt, queratis, et magis uestrum de illo solatium, quam eius salutem diligatis. Nam cum semper apud uos gyrouagus fuisset, et, ut scribitis, contra suum propositum et abbatis imperium, in proprios usus quod  de arte sua conquirebat expenderet, gaudeat qui eum diligit, quod apud nos Deo miserante sanatus sit. Testimonium enim ei perhibemus quod nusquam modo aliqua occasione uagatur, sed quiete perseuerans in monasterio, pauper inter pauperes sine querela conuersatur, primam fidem, quam quidem apud uos promisit sed non tenuit, non irritam, ut dicitis, faciens, sed ratam integramque custodiens, morum utique conuersione, et obedientissima conuersatione, sine qua sese fallit qui de loci stabilitate confidit. Rogamus uos, fratres, ut quiescat iam indignatio uestra, et desinat inquietatio nostra. Sin autem, facite quod uultis, scribite ut uultis, persequimini quantum uultis: caritas omnia suffert, omnia sustinet. Nobis autem decretum est ex hoc  iam uos pure diligere, reuerenter suspicere, familiariter colere.



EPISTOLA LXIX. AD GUIDONEM ABBATEM DE TRIBUS-FONTIBUS  . Guidonem, qui incuria ministrantium in consecratione calicis errauerat ob defectum uini, instruit.

1. Unde te contristatum cognouimus, contristatum quidem te esse laudamus, sed si non nimis. Contristatus enim, nisi fallor, quomodo ait Apostolus, secundum Deum ; nec dubium est huiusmodi tristitiam tuam conuerti quandoque in gaudium. Itaque, dilectissime, irascere, et noli peccare. Peccabis autem non minus nimis irascendo, quam omnino non irascendo. Siquidem non irasci ubi irascendum sit, nolle emendare, peccatum est:  plus uero irasci quam irascendum sit, peccatum  peccato addere est, Quod si malum est peccatum non emendare, quomodo malum non erit augmentare? Si ex rerum euentibus reatuum penderet iudicium, non foret culpanda tua etiam ingens tristitia, ubi nimirum constitisset quod ingens fuisset et culpa. Tanto quippe culpa grauior, quanto res sacrior appareret. Nunc uero quia rerum causa, non materia, nec exitus actuum, sed intentionis propositum culpas discernit et merita, dicente 71 Domino, Si oculus tuus simplex fuerit, totum corpus tuum lucidum erit; si nequam, totum corpus tuum tenebrosum erit , in tui quoque examinatione commissi, non tam, ut arbitror, sacrorum est attendenda maiestas, quam propria intentio discutienda. Porro ego et Prior noster multum rem ipsam  et intra nos pensantes, et inter nos conferentes,  tuam quidem ibi deprehendimus ignorantiam, ministrantium quoque negligentiam, sed plane nullius malitiam. Et certe optime nosti nullum esse bonum, nisi fuerit spontaneum. Malum ergo poterit esse magnum, quod constat uoluntarium non fuisse? Alioquin si quod fit a non uolente, bonum quidem nullam gratiam, malum autem multam consequitur penam, hoc est si circa unam eamdemque causam, et malum imputatur, et bonum non suscipitur, quisquis ita sentit, asserat, si uult, quod non sapientia malitiam, sed malitia uincit sapientiam.

2. Ut tamen faciamus satis inquietiori conscientie tue, et ne forte malum hoc mali cuiuspiam grauioris latentis adhuc in monasterio fuerit commonitio, pro penitentia tibi iniungimus septem psalmos  penitentiales quotidie usque ad Pascha, septies prosternendo te, decantare  , septem disciplinas accipere. In hunc modum satisfaciat et ille qui tibi ad illam Missam ministrauit. De illo autem qui sibi ante apparuerat  , et oblitus est mittere uinum in calicem, cuius et maiorem in hoc estimamus culpam, si tamen et tu ita putas, tuo arbitrio derelinquimus. Sane si sermo exiit inter fratres, et ipsi omnes singuli singulas accipiant disciplinas, ut fiat quod legitur, Alter alterius onera portate . Deinde quod comperta, sero licet, negligentia, uinum fudisti in calicem super hostie sacrate particulam, laudamus, nec sub tanto articulo melius fieri potuisse putamus, arbitrantes liquorem, etsi non ex consecratione propria atque solemni in  Sanguinem Christi mutatum, sacrum tamen fuisse ex contactu Corporis sacri  . Aiunt tamen nescio quem alium aliud sensisse scriptorem, non posse uidelicet absque tribus, id est pane, uino, et aqua, hoc sacrificium esse, ita ut si quodlibet horum deesse contigerit, reliqua non sanctificentur. Sed de huiusmodi unusquisque in suo sensu abundat.

3. Ego autem pro meo fatuo sensu, si mihi idem contigisset quod tibi, uellem ad remedium mali unum e duobus egisse: aut ipsum quod fecisti, aut certe, ab illo loco ubi dicitur, »Simili modo postquam cenatum est,« uerba sancta iterasse; et sic complesse quod restabat de sacrificio  . Neque enim dubitauerim de Corpore iam consecrato,  qui utique iuxta ritum Ecclesie didici ab ipsa quod et ipsa accepit a Domino, panem scilicet ac uinum, et simul apponere, non simul tamen ex his sacra conficere. Cum ergo prius de pane Corpus, quam de uino Sanguis more ecclesiastico conficiatur, si per obliuionem tardius quod posterius sacrandum est, apponatur, non uideo quid sacris  precedentibus tarditas possit preripere consequentium. Puto enim quod si Domino post factum de pane suum Corpus, uini consecrationem placuisset aliquandiu intermittere, aut certe penitus omittere, nichilominus Corpus mansisset quod fecerat [al. fuerat], nec factis facienda prescriberent. Nec nego panem et uinum, aqua quidem mixtum, simul debere apponi, quin potius assero haud aliter debere fieri; sed aliud est culpare negligentiam, aliud negare efficaciam. Aliud, inquam, est quod causamur non bene quidpiam fieri, et aliud quod mentimur nec fieri. Hec interim de hac re dixerim et senserim, absque preiudicio uel tue sententie, si quid melius sapis, uel cuiuslibet sanius sapientis.



72 EPISTOLA LXX. AD EUMDEM. Docet qualis misericordia in pastore esse debeat, monetque ut sententiam in monachum transgressorem latam retractet.


Domno abbati GUIDONI, frater BERNARDUS, spiritum scientie et pietatis  .

Considerans miseri huius miserabilem conditionem, misereor quidem, sed uereor ne frustra. Neque enim non ideo mihi uideor frustra misereri, quod, ipso licet remanente in sua miseria, mea tamen uel mihi non sit infructuosa misericordia. In quam utique misericordiam non propria utilitas inclinauit, sed intimis eam uisceribus proximi miseria et fraternus dolor inflixit. Misericordia quippe affectio est, que nec uoluntate cercetur, nec rationi  subiicitur; quando non eam in se quisque pertrahit uoluntario motu [al. nutu], sed ipsa pias mentes ad compassionem dolentium necessario cogit affectu, ita ut, etiam si peccatum esset misereri, etsi multum uellem, non possem non misereri. Potest quidem ratio uel uoluntas aflectui effectum subtrahere; sed nunquid ipsum affectum euellere? Discedant a me qui me consolantur, et dicunt quia oratio mea in sinu meo reuertetur, dum is pro quo emissa est, nondum conuertitur. Nec audio illos qui mihi blandientes afferunt, Iustitia iusti super eum erit, , dum impius in sua adhuc impietate remoratur. Non, inquam, recipio consolationem ubi fratris uideo desolationem. Si ergo, dulcissime  fili, tua quoque pia mens similiter affecta est, imo quia aliter affecta non est, quanquam tibi infelix iste cunctas sue egressionis de monastario, et denuo regressionis, regulares uices infeliciter percurrisse uidetur, quia tamen ipse aliter putat, non solum patienter, sed etiam libenter audiendum est quod humiliter calumniatur, si forte tam desperate salutis  reparande rationabilis ulla occasio inueniatur, quam  difficile quidem in congregatione, sed multo difficilius foris poterit obtinere. Inito itaque omnium fratrum consilio, omnia que in eum fecisti iudicia diligenter retractare non dedigneris, quatenus tua humilitate eius contumacia sanetur, si uel sic uidelicet adinueniri poterit quomodo adhuc semel regulariter suscipiatur. Nec timendum est in hac retractatione quod displiceat iusto ac misericordi Deo, si misericordia superexaltetur iudicio  ualete.



EPISTOLA LXXI  . AB MONACHOS EIUSDEM LOCI. Se distulisse hactenus uisitationem, non incuria, sed exspectatione opportunitatis; de Rogerii abbatis obitu eos consolatur.


Quod nondum ueni ad uos, non putetur incuria. Curamus siquidem uos tanquam uiscera nostra. Si mater potest filii uteri sui negligere curam, possum et ego forsan in suspicionem duci et argui negligentie. Itaque opportunitatem exspectauimus et exspectamus, ut, cum uenerimus, uisitatio nostra non sit sine fructu. Interim de abscessu patris uestri non turbetur  cor uestrum. Deus uobis prouidebit alium, sicut speramus, pro eo idoneum; sed nec istum perdetis. Nam etsi translatus est, non tamen ablatus. Tantum qui uobis fuerat specialis, erit communis et nobis. Donec ergo uenio, uiriliter agite, 73 et confortetur cor uestrum, et omnia uestra in caritate fiant. ualete.



EPISTOLA LXXII. AD RAINALDUM FUSNIACENSEM ABBATEM.  Ostendit quam sit alienus a laudibus. Iugum Chriti leue esse. Patris nomen detrectat, Frater uocari contentus.

Dilectissimo suo RAINALDO, BERNARDUS eius, non pater aut dominus, sed frater et conseruus, quod fratri carissimo et fideli conseruo.

 1. Primo ne mireris si terrear dignitatis nominibus  , cum me ipsis rebus sentiam indignum. Et te quidem decet ut facis, sed mihi assentire non expedit. Nam si tibi obseruandum putas illud, Honore inuicem preuenientes , et, Subiecti inuicem in timore Christi ; si non frustra utrobique positum est inuicem, intelligis et mihi  eque utrumque congruere. Quod si cogitas tibi illam Regule sententiam obseruandam, »Iuniores priores suos honorent ,« mihi e regione in mentem uenit ex regula ueritatis: Erunt primi nouissimi, et nouissimi primi ; et: Qui maior est uestrum, fiat sicut iunior ; et: Quanto maior es, tanto humilia te in omnibus ; et: Principem te constituerunt? esto inter illos quasi unus ex illis ; et: Non quia dominamur fidei uestre, sed adiutores sumus gaudii uestri ; et: Nolite uocari ab hominibus rabbi; et: Patrem nolite uocare uobis super terram . Quantum itaque tuis attollor fauoribus, tantum his molibus premor. Unde merito in Psalmo non canto, sed  plango: Exaltatus autem humiliatus sum et conturbatus ; et: Quia eleuans allisisti me . Sed uerius fortasse proferrem quod sentio: quia uidelicet qui me exaltat, humiliat; et qui me humiliat, exaltat. Tu me ergo potius exaltando deiicis, et extollendo premis. Sed ne ita premas ut opprimas, consolantur me hec et his similia ueritatis testimonia, que miro modo, dum reprimunt, erigunt; dum deiiciunt, erudiunt; ita ut unde proiectus, inde et prouectus, tota cum hilaritate decantem: Bonum mihi, Domine, quia humiliasti me, ut discam iustificationes tuas. Bonum mihi lex oris tui, super millia auri et argenti . Et hoc miraculum agit sermo Dei uiuus et efficax; hoc illud uerbum per quod facta sunt omnia, benignissime  et potentissime operatur; hoc denique facit iugum Christi suaue, et onus leue .

2. Libet admirari quam leue sit onus ueritatis. Num uere leue est, quod portantem non grauat, sed leuat? Quid eo leuius onere, quod non solum non onerat, sed et portat omnem, cui portandum imponitur? Hoc onus potuit uterum grauidare uirgineum, grauare non potuit. Hoc onus ipsa, quibus se prebuit sustentandum, senis Simeonis brachia sustentabat. Hoc etiam Paulum, in graui licet et corruptibili corpore positum, rapiebat usque ad tertium celum. Quero in rebus si quid forte huic exoneranti oneri simile inueniam, et occurrit mihi de pennis auium, quod ei utcumque coaptem; que, quodam uidelicet singulari modo, et corpulentiorem  reddunt substantiam et agiliorem. Mirum opus nature! Unde grossescit materia, inde sarcina leuigatur; et quantum crescit in massa, tantum decrescit in pondere. Hoc plane in pennis, Christi oneris exprimit similitudinem, quod et ipse ferunt a quibus feruntur. Quid et de quadriga dicam? Hec nimirum admota iumento, sarcinam que ab ipso moueri non poterat, auget quidem, portabiliorem facit. Onus oneri additur, et minus onerat. Sic et oneri grauissimo legis accedens quadriga Euangelii, et auxit perfectionem, et difficultatem minuit. uelociter, ait, sermo eius . Sermo utique ante notus in Iudea tantum, nec se pre sui quidem grauedine ualens ultra extendere, quippe qui et  ipsius 74 Moysi manus suo pondere pregraua tas demitteret, leuigatus per gratiam, et rotis euangelicis superpositus, uelociter in omnem terram exiuit, et in fines orbis terre celerrime peruolauit. Sed longe nimis digredior.

3. Tu itaque, dilectissime, cessa iam indebitis me honoribus magis obruere quam attollere; alioquin cetui te inimicantium mihi, amica licet uoluntate, commisces. Ipsi sunt de quibus soleo soli Deo ita conqueri in orationibus: Et qui laudabunt me, aduersum me iurabant . Ad quam meam querimoniam Deum audio respondentem mox, et attestantem quod uerax sit: uere, inquit, qui te beatificant, in errorem te mittunt . Et ego: Auertantur ergo, iuquam, statim erubescentes,  qui dicunt mihi, Euge, euge . Quod tamen ne putetur in quoscunque aduersarios a me quandoque intorta maledictio uel imprecatio, exponere debeo qualiter intelligam. Precor nimirum ut quicunque existimant de me supra id quod uident in me, aut audiunt aliquid ex me, auertantur, id est, a laudibus meis, in quas ignari nimie feruntur, resiliant et pedem retrahant. Quomodo? Quandoque uidelicet cognoscentes plenius quem immoderatius laudant, et cousequenter erubescentes uel errorem suum, uel amici deprehensam inutilitatem. Et hoc modo utrumque nocentium genus, et illi scilicet qui uolunt mihi mala, et me adulatorie commendant, et hi qui, licet innocenter, tamen nocent, dum beneuole quidem sed nimie laudant,  auertantur retrorsum, et erubescant; hoc est, tam uilis et abiectus eis appaream, quatenus pudeat eos talem ita laudasse, et sic desinant iam indiscrete laudare. Igitur aduersus utrosque laudatores illis me duobus munire consueui uersiculis: contra maleuolos quidem priorem, Auertantur retrorsum et erubescant qui uolunt mihi mala, contra beneuolos autem proferens sequentem: Auertantur statim erubescentes qui dicunt mihi: Euge, euge.

4. Cum ergo, ut ad te reuertar, exemplo Apostoli tue religiositati non dominari, sed congratulari tantum debeam, et iuxta uerbum Domini unus sit pater noster in celis, nos autem omnes fratres simus, non immerito domini patrisque celsa nomina, quibus me honorandum, sed non onerandum  putasti, scuto a me ueritatis repuli, congruentius pro his me fratrem nominans et conseruum, tum propter eamdem hereditatem, tum propter equam conditionem, et ne, si forte quod Dei est usurpauero mihi, audiam ab ipso: Si ego Dominus, ubi est timor meus? si Pater, ubi est honor meus? . Et patris quidem habere me erga te affectum non nego, sed auctoritatem renuo. Nec enim te minore, ut existimo, quam paterno complector affectu. Hec ergo pro tituli causa.

5. Iam uero ut ad reliqua epistole tue respondeam, eamdem, quam tu de mei, possem et ego uicissim de tui absentia non immerito facere querimoniam; nisi quia nostris  et affectibus  et profectibus Dei est preponenda uoluntas. Alioquin quando ego te comitem mihi carissimum ualdeque necessarium, quippe obedientissimum in agendis, studiosissimum in inquirendis, in conferendis utilissimum, promptissimum in rememorandis, paterer longe fieri a me, si non esset Christus in causa? Beati si sic permanserimus usque in finem, semper et ubique querentes non que nostra sunt, sed que Iesu Christi.



75 EPISTOLA LXXIII. AD EUMDEM. Rainaldum de commisso sibi prelationis munere nimis anxium et querulum instruit; monetque opem et solatium suis uotius impendendum quam ab eis requirendum.

 Dilectissimo filio suo Fusniacensi abbati, spiritum fortitudinis  .

1. Plangis, dilectissime fili Rainalde, super multis tribulationibus tuis, piisque querimoniis me quoque excitas ad plangendum. Nec enim te dolente possum dolere, nec nisi molestus et anxius tuas molestias et anxietates audire. uerum quia hec ipsa mala, que te inuenisse causaris, et ego preuideram, et tibi, si recordaris, predixeram, puto te leuius prescita portare debere, et mihi, unde parcere potes, molestum non esse. Satis namque et plusquam satis crucior te carendo, te non uidendo, te, dulcissimo mihi solatio, non fruendo; ita ut pene peniteat me quod te elongauerim a me. Et licet caritas hoc cogeret,  quacumque tamen necessitate, quo te non uideam, missum, plango te tanquam amissum. Cum ergo super hoc etiam uelut quodam tue pusillanimitatis baculo me percellis, qui mihi debueras esse baculus sustentationis; tristitiam super tristitiam ingeris et cruciatum cruciatibus addis: et si mihi pium est nullas tuas angustias dissimulare, tibi tamen durum est sic affecto cunctas indicare. Quid enim necesse est satis sollicitum amplius sollicitare, et absentia filii saucia patris uiscera grauioribus torquere dololoribus? Onus meum tibi partitus sum ut filio, ut necessario, ut fideli coadiutori meo. uide quomodo te oporteat paternam portare sarcinam. Si enim sic portas ut me non alleues, sed magis premas;  tu quidem es oneratus, sed ego non sum exoneratus.

2. Hoc autem onus animarum est, et infirmarum. Nam que sane sunt, portari non indigent, ac, per hoc, nec onus sunt. Quoscunque igitur de tuis inueneris tristes, pusillanimes, murmurosos, ipsorum te patrem, ipsorum te noueris esse abbatem. Consolando, exhortando, increpando agis opus tuum, portas onus tuum, et portando sanas quos sanando portas. Si quis uero ita sanus est ut magis iuuet te quam iuuetur a te, huius te non patrem, sed parem, comitem, non abbatem agnoscas. Quid igitur causaris te aliquorum  qui tecum sunt magis grauari consortio quam frui solatio, cum solus omnium omnibus datus sis solatium, tanquam omnibus sanior, omnibus fortior, qui omnibus sufficias per Dei gratiam solatiari, et a nemine omnium indigeas confortari? Denique in quantum grauaris, in tantum lucraris; et in quantum iuuaris, in tantum tua tibi premia minuis. Elige ergo quos eligas, an qui grauando iuuant, an qui iuuando grauant. Hi tibi promeritores, illi fraudatores meritorum existunt. Nam qui socii laboris, procul dubio et mercedis participes erunt. Sciens ergo te missum iuuare, non iuuari, illius te agnosce uicarium qui uenit ministrare, non ministrari. Plura tibi ad tui consolationem scribere uolebam; sed non fuit necessarium. Nam quid opus est uerbis  superfluis mortuam chartam implere, ubi uiua presens loquitur? uiso siquidem Priore, puto quod ista tibi sufficiant, et ad eius presentiam spiritus tuus reuixerit, ita ut iam consolationem scriptorum non requiras, cui interim licet uerborum illius solatio releuari, in quo et per quem meum quoque spiritum, quem tibi in tuis litteris mitti postulasti, si quo modo tamen mittere potui, missum esse non dubites; cui quippe, ut bene nosti, idem mecum consilium, eadem solet esse uoluntas.



76 EPISTOLA LXXIu. AD EUMDEM. Optauerat Bernardus Rainaldum molestis abstinere querimoniis; nunc iubet de rebus eius se reddi certiorem.

 Sperabam, carissime, aliquod me percepturum mee pro te sollicitudinis remedium, si tua te non indicante nescirem incommoda. Unde et alia in epistola memini me ad te sic inter cetera scripsisse: »Et si, inquam, mihi pium est nullas tuas angustias dissimulare, tibi tamen durum est sic affecto cunctas indicare .« Sed ecce unde meas mihi curas credidi leuigari, inde fateor amplius grauari me sentio. Nam ante quidem sola que te innotescente perceperam, aut dolebam, aut metuebam; nunc autem quid unquam mali euenire potest, quod ego non metuam? Imo iuxta tuum Ouidium .

Quando ego non timui grauiora pericula ueris?
 eo quippe suspectus omnia, quo incertus de omnibus, ueram sepe de falsis tristitiam contrahere cogor. Mens siquidem quam semel affecerit caritas, sui iuris esse non sinitur. Metuit quod nescit, dolet quod non oportet, sollicitatur plus quam uoluerit, et unde noluerit, compatitur nolens, miseretur inuita. Et quia uides, fili, nec meam meticulosam industriam, nec tuam piam prudentiam in hac parte prodesse mihi, iam, queso, noli celare que circa te aguntur, ne unde te mihi parcere putas, magis affligas. Opuscula mea que habes, da operam, cum opportune potueris, ut habeam.



EPISTOLA LXXu. AD ARTALDUM PRULLIACENCEM ABBATEM  . Dissuadet monasterii conditionem in Hispania.


Dulcissimo amico et confratri suo ARTALDO abbati, frater BERNARDUS, salutem  .

Quidquid gratie et dilectionis impendere sibi possunt absentes amici, puto et me debere tibi, et mihi deberi a te, non solum ob consortium propositi et professionis, sed etiam ex debito nostre inuicem pristine societatis que tam grata utrique; tamque debita deuotio quantum in unoquoque nostrum ferueat, in nullo euidentius agnoscere seu innotescere possumus, quam si alterutrum non celemus, si quid forte de alterutro quod non deceat  audimus. Audiui autem ego de te, quod de sancto conuentu tuo abbatiam in Hispania construere uelis. Quod mihi nimirum in magnam admirationem uenit, quid cause uidelicet sit, quid consilii, quidue utilitatis, quod filios tuos exsulare cupis, in locum utique tam longinquum, tanto sumptu et labore et querendum et edificandum, cum prope te habere possis, ubi eos colloces, iam edificatum et bene preparatum. Nec enim, ut reor, hinc te excusare potes, quod locus ille tuus non sit, cum certissime sciam quod facillime, si uis, tuus esse possit. Numquidnam domnus abbas Pontiniacensis  , qui illum tenet, tibi requirenti negaret? Imo si uelles accipere, gratissimum haberet; non quia bonus non est, sed quia sibi, ut scis, opus  non est. Timendum ualde tibi pariter et mihi ne, si sollicite in operibus nostris non seruamus quod Apostolus dicit: Nemo adolescentiam tuam contemnat , citius, quia iuuenes sumus, de leuitate notemur. Sed confido quia tu consultius ages, et locum qui uicinior et iam constructus est, eliges; quem amico quidem tenenti nosti oneri esse, tibi autem necessarium fore. uale.



77 EPISTOLA LXXuI. AD ABBATEM CANONICORUM S. PETRI-DE-MONTE  . Quid agendum cum uiro qui, post diuturnam in aomo et habitu religioso conuersationem ad seculum et secundas nuptias transierat.


Reuerendissimo patri canonicorum Sancti-Petri-de-Monte, frater BERNARDUS, debite dilectionis officium.

Unde placuit tue dignationi fratrem hunc nostram paruitatem consulere, sic nos, quod nobis uisum fuit, noueris consilium dedisse, ut saniori non preiudicauerimus. Ne ergo rerum quas scis superflua narratione te grauemus, hec est summa consilii. Periculosum quidem est et fortassis illicitum, hominem, post diutinam in domo et habitu religionis conuersationem, ad seculum redisse, quique prius, et adhuc prior uxore sua uiuente ac consentiente, fortissime ac diutissime continentiam tenuit, secundis  rursus amplexibus se ineptissime atque inhonestissime implicuisse. Quia tamen publice ac solemniter iuxta morem ceterorum hominum, et sine querela uel calumnia, ipsum qualecumque coniugium celebratum fuit, non nobis uidetur tutum, illum illam non consentientem dimittere, nisi prius episcopalis auctoritatis uel consilio fretum, uel imperio, aut certe ecclesiastico canonicoque iudicio  . Quoniam uero hoc tam grande hominis periculum ad te nimirum non minima ex parte respicere credimus , omnino ex caritate suademus et consulimus  ut quacunque industria, quocunque sumptu uel labore potes, miserum omni modo satagas liberare: conueniendo scilicet aut mulierem, ut illum sponte dimittat, et continentiam promittat; aut episcopum, ut ambos uocari iubeat, et, quod recto posse fieri credimus iudicio, separet.



EPISTOLA LXXuII. AD MAGISTRUM HUGONEM DE S. uICTORE.

Hec quoque Epistola hoc loco sublata, inter Tractatus tomo secundo locum meruit.



EPISTOLA LXXuIII. AD SUGERIUM ABBATEM SANCTI DIONYSII  . Laudat Sugerium, misso fastu et externo splendore, ad modestie et religiose discipline curam inopinato conuersum. Clericum aule potius quam Dei ministerio deditum acriter perstringit.


1. Exiit sermo bonus  in terram nostram, in bonum sine dubio bonis cooperaturus, ad quoscumque peruenerit. Enim uero audientes omnes qui timent Deum, quanta fecit anime tue, gaudent et stupent super tanta et tam subita mutatione dextere Excelsi. Ubique in Domino laudatur anima tua, audiunt mansueti et letantur; et mirantur etiam qui te non nouerunt [al. uiderunt], sed tantum audiunt qualis de quali factus es, atque in te Deum  glorificant. Auget uero gaudium et miraculum pariter, quod salutis consilium, celitus infusum tibi, protinus tuis refundere, atque ita implere sategisti quod legitur: Qui audit, dicat: ueni ; et illud: Quod dico uobis in tenebris, 78 dicite in lumine; et quod in aure auditis, predicate super tecta . Sic strenuus in bello miles, imo sic pius ac fortis militum dux, ubi suos forte conspexerit in fugam uersos, iamque hostili passim gladio trucidari, etsi se uel solum uideat euadere posse, libet tamen mori magis cum illis, sine quibus uiuere pudet. Proinde stat in prelio, fortiter dimicat, et inter cruentos gladios per medias acies hac illacque discurrens, uoce et ense terret quantum  ualet aduersarios, animat suos. Ubi acrius insistere hostem, sociisque grauius comperit imminere periculum, ibi adest. Occurrit ferienti, pereunti succurrit, eo quippe mori paratus pro singulis, quo desperatus de uniuersis. At uero, dum paulisper retentare et retardare nititur insequentes, suos uero quos ualet, erigit corruentes, reuocat fugientes; fit plerumque ut in manu forti tam gratam quam inopinatam obtineat salutem suis, hostibus confusionem. Fugant tandem quos fugiebant, superant quos pene sustinebant uictores; et qui prius periclitabantur de uita, postmodum exsultant de uictoria.

2. Sed quid nos tam religiosum, tam forte factum  secularibus comparamus, quasi exempla nobis de ipsa desint de religione? An non liquido certus erat Deo pollicente Moyses, si quidem perisset populus cui preerat, se non solum pariter periturum non esse, sed insuper et missum iri in gentem magnam? Et tamen quo affectu, quo studio, quibus pietatis uisceribus irritantibus subuenit, obuiat irascenti? Denique et se obiiciens pro delinquentibus ait: Si dimittis, dimitte; sin autem, dele me de libro tuo quem scripsisti . Fidelis aduocatus, qui, quoniam non querit que sua sunt, facile obtinet omne quod querit. Plane benignus, qui tanquam caput unitum membris, genti sue firma caritate coherens, aut illam saluabit secum, aut non potest nisi idem cum illis subire periculum.  Ieremias quoque uinctus [al. iunctus] et ipse inseparabiliter suis, sed affectu compassionis, non contentionis assensu, pre communi exsilio et seruitute contempsit natale solum ac propriam libertatem [al. uoluntatem]. Quippe cui ceteris migrantibus libere manere in patria liberum fuit; sed maluit captiuus adduci cum populo, cui se fore [al. forte] et in ipsa captiuitate nouerat necessarium. Paulus eodem procul dubio spiritu optans anathema esse ab ipso etiam Christo pro fratribus , proprio experitur affectu quam uera sit illa sententia: Fortis est ut mors dilectio, dura sicut infernus emulatio . uidetis quorum uos imitatores probaueritis? Sed addo adhuc   et sanctum Dauid, qui, cernens dolensque populi stragem, angelo percutienti festinus occurrit, et in se potius domumque patris sui diuinam transferri flagitat ultionem .

3. Quis hanc tibi perfectionem proponebat? Ego tanta fateor audire de te, etsi desiderabam, non tamen sperabam. Quis nempe te crederet saltu, ut ita dicam, repentino summa occupare uirtutum, sublimia meritorum attingere? Sed absit ut pro nostre fidei speiue angustiis immensa Dei pietas estimetur, qui quod uult, in quo uult operatur, accelerans opus, et alleuans onus! Quid enim? tua certe, non et tuorum errata, sanctorum carpebat  zelus; tuis, non ipsorum excessibus succensebant, solamque in personam tuam, non etiam in abbatiam fraternum susurrium immurmurabat. Solum denique te in causam uocauerant. Tu te corrigeres, et nil residuum quod pateret calumnie. Te, inquam, mutato, mox omnis tumultus concideret, quiesceret strepitus. Solumque ac totum erat quod 79 nos mouebat, tuus ille scilicet habitus et apparatus cum procederes, quod paulo insolentior appareret  . Denique deponeres fastum, habitumque mutares, et facile omnium quiescere poterat indignatio. Ceterum tu et fecisti satis causantibus, et adiecisti quod merito collaudemus. Quid enim iam in humanis operibus iure laudabitur, si hoc summa admiratione et laude dignissimum non habetur?  Quanquam non humanum, sed diuinum profecto sit opus, tantorum simul et tam repentina immutatio. In celestibus magnum suscitat gaudium unius peccatoris conuersio; quid totius congregationis? quid et istius?

4. Locus quippe ab antiquo nobilis, et regie dignitatis exstiterat; palatii causis regumque exercitibus deseruire solebat. Sine cunctatione et fraude, sua Cesari reddebantur; sed non etiam Deo que Dei sunt persoluebantur eque fideliter  . Quod audiuimus, non quod uidimus, loquimur: claustrum ipsum monasterii frequenter, ut alunt, stipari militibus, urgeri negotiis, iurgiis personare, patere interdum et feminis. Quid inter hec celeste, quid diuinum, quid spirituale poterat cogitari? Nunc  uero uacatur inibi Deo, studetur continentie, discipline inuigilatur, lectionibus sanctis intenditur. Iuge quippe silentium, et ab omni strepitu secularium perpetua quies cogit celestia meditari. Porro continentie labor et rigor discipline psalmorum hymnorumque dulcedine reuelantur. Pudor de preteritis noue conuersationis temperat austeritatem. Is autem qui in presenti per patientiam capitur bone conscientie fructus, futurorum quoque bonorum operatur desiderium, quod non frustrabitur, et spem, que non confundit. uenturi timor iudicii pio cedit fraterne caritatis exercitio; caritas quippe foras mittit timorem . Tedium et acediam procul pellit sanctarum uarietas  obseruationum. Et hec reteximus ad laudem et gloriam Dei, tanquam omnium auctoris; non tamen sine uestra, tanquam ipsius coadiutoris in omnibus. Potuit quidem ea ipse agere sine uobis; sed maluit uos operum habere consortem, ut haberet et glorie. Increpabat Saluator quosdam, quod orationis domum speluncam latronum facerent . Habebit ergo sine dubio commendatum, qui e regione operam dedit uindicare sanctum a canibus, a porcis margaritam; cuius studio et industria uulcani  officina studiis uidetur mancipata celestibus, imo sua Deo habitatio reddita; et, in id potius quod ante fuit, ex synagoga Satane restituta.

5. Sane non ad confusionem cuiuspiam siue im properium preterita mala reteximus, sed ut, ex comparatione ueterum, nouitatis decus grauius uenustiusque appareat, quia tunc recentia iucundius bona clarescunt, cum fuerint malis comparata prioribus. Similia ex similibus innotescunt, sed ex contrariis contraria aut placent amplius, aut displicent. Iunge nigra candidis, et mutua collatione in proprio quoque colore distinctius enitescunt. Sic feda admota pulchris, pulchriora reddunt, magis feda redduntur. Ne qua tamen offensionis uel confusionis subrepat occasio, replicamus et nos uobis  illud Apostoli: Et hoc quidem fuistis, sed abluti estis, sed sanctificati estis . Iam nullus secularibus in domum Dei patet aditus, nullus ad sancta curiosis accessus. Nulla iam cum otiosis confabulatio permiscetur, solitus puerorum aut puellarum strepitus non auditur. Solis pueris Christi, de quibus dicitur, Ecce ego et pueri mei mecum , locus sanctus peruius et expositus, diuinis tantum laudibus ac sacris soluendis uotis, debita sollicitudine et reuerentia custoditur. Quam leta martyres aure, quorum permaxima locum ipsum turba nobilitat, horum clamores puerorum strepitusque 80 percipiunt! quibus et uicissim non minori utique sue affectionis clamore respondent: Laudate, pueri, Dominum; laudate nomen Domini  ; et rursum, Psallite Deo nostro, psallite; psallite regi nostro, psallite .

6. Dum manibus pectora, genubus pauimenta tunduntur, uotis et deuotis precibus altaria cumulantur, sordent gene lacrymis, gemitibus atque suspiriis mugiunt diuersoria, et pro forensibus causis, canticis spiritualibus sacra tecta resultant, nil supernis ciuibus magis spectare libet, nil Regi summo iucundius exibetur. Quid enim aliud est quod ait: Sacrificium laudis honorificabit me?  O si quis haberet oculos apertos, quos orando propheta puero reuelauit!  uideret procul dubio quemadmodum preueniunt principes coniuncti psallentibus, in medio iuuencularum tympanistriarum  . uideret, inquam, qua cura quoue tripudio intersunt cantantibus, adsunt orantibus, insunt meditantibus, supersunt quiescentibus, ordinantibus et procurantibus presunt. Agnoscunt nimirum superne postestates conciues suos, et pro his qui hereditatem capiunt salutis, sollicite congaudent, confortant, instruunt, protegunt, prouidentque omnibus omnes in omnibus. Felicem ego me dixerim qui adhuc uiuam, ista etsi non uidere, quoniam absens sum, certe uel audire. Ceterum  uos, fratres, longe feliciores, quibus ea datum est et actitare. Porro super omnes benedictus, quem tanti primatu boni totius auctor boni dignatus est; de qua merito prerogatiua tibi precipue, carissime, congratulamur, per quem utique totum est quod miramur.

7. Grauaris forsitan laudibus nostris: sed non oportet. Nil quippe simile habet quod loquimur, illorum blanditiis qui dicunt bonum malum, et malum bonum , atque ita quemcumque beatificant, in errorem inducunt. Blanda, sed periculosa laus, cum laudatur peccator in desideriis anime sue, et iniquus benedicitur . Noster qualiscumque fauor de caritate procedit, et ueritatis limitem, prout sapimus, non excedit.  Securus gloriatur qui in Domino gloriatur, hoc est in ueritate. Nos non malum bonum, sed malum diximus quod malum erat. uerum si malis audacter, cum uidimus, oblatrauimus  , nunc, cum ad bona uentum est, silere debemus, et non magis testimonium perhibere bono? Alioquin corrosores fuisse conuicimur, non correctores, et mordere quam emendare maluimus, si bonis obmutescimus, qui in tantum reclamauimus malis. Iustus corripit in misericordia, peccator adulatur in impietate: ille, ut curet; iste, ut occultet quod erat curandum. Nihil tibi apud eos qui timentes Dominum glorificant, suspicandum est de oleo peccatoris, quo tuum quondam caput impinguare solebant. Laudamus te, quoniam tu facis unde non nos sane adulamur;  sed in te Dei munere adimpletur quod psallis: Qui timent te, uidebunt me, et letabuntur, quia in uerbo tuo supersperaui ; et item: Collaudabunt multi sapientiam eius . En tuam quam plures predicant sapientiam, sed qui priorem detestati sunt insipientiam.

8. uolo te talium preconiis delectari, qui tam timeant palpare uitia, quam detrectare uirtutibus. ueri isti sunt laudatores, qui ita bona laudare soleant, ut lactare in malis non nouerint. Sunt enim ficti laudatores, ueri autem detractores, quos Scriptura commemorat, dicens: uani filii hominum, mendaces filii hominum in stateris, ut decipiant ipsi de uanitate in idipsum . Hi plane sunt  deuitandi, iuxta consilium Sapientis dicentis: Fili, si te lactauerint peccatores, ne acquiescas eis . Habent ergo et lac et oleum peccatores, suaue quidem, sed uenenosum, sed mortiferum. Molliti sunt, inquit, sermones eius, hoc est adulatoris, super oleum, 81 et ipsi sunt iacula . Habet oleum et iustus; sed misericordie, sed sanctificationis, sed letitie spiritualis. Habet etiam et uinum, quod anime insolentis infundat uulneribus. Siquidem dolentis, et quem [al. quam] corde uiderit esse contrito, oleo misericordie consueuit delinire tristitiam. Ubi corripit, uinum infundit;  oleum, cum blanditur: et quidem uinum absque odio, oleum sine dolo. Proinde non omnis laus adulatio, sicut nec omnis reprehensio de animi rancore descendit. Beatus qui dicere potest: Corripiet me iustus in misericordia, et increpabit me; oleum autem peccatoris non impinguet caput meum ; quod ubi longe fecisti a te, dignum te probasti oleo et lacte sanctorum.

9. Querant sibi iam in paruulis Babylonis dulces, sed truces matres, quibus lac mortis emulgeant, quos blandis mulceant fauoribus ac flammis nutriant sempiternis. Nam Ecclesie alumnus ex uberibus sapientie, lactis melioris expertus dulcedinem, iam in eo cepit crescere in salutem; iam et ex eo satiatus eructat, dicens: Meliora sunt ubera tua uino, fragrantia  unguentis optimis . Et hoc ad matrem. uerum item gustato, ac probato quam suauis est Dominus, ut uere patrem dulcissimum, ait ad ipsum: Quam magna multitudo dulcedinis tue, Domine, quam abscondisti timentibus te! . Impletum est profecto desiderium nostrum. Olim enim, cum dolens cernerem tanta te auiditate de labiis adulantium, mortis escam, peccati sugere fomitem  , optans tibi et gemens, intra me aiebam: Quis mihi det te fratrem meum sugentem ubera matris mee? . Sint procul a te iam blandi ac fraudulenti lactatores, qui, cum in faciem te benedicerent, probris omnium atque ludibriis exponebant et eorum presens Euge  orbis tibi fabulam pariebat, imo te fabulam orbi.  Si mussitant etiam nunc, dicito illis: Si adhuc uobis placerem, Christi seruus non essem . Quibus in malis placuimus, eque et in bonis placere non possumus; nisi forte, mutati, prius incipiant et ipsi odisse quod fuimus, et sic demum quod sumus diligere.

10. Due nostris temporibus orte sunt in Ecclesia noue et exsecrande presumptiones, quarum una  tua est illa pristine conuersationis insolentia. Sed hec auctore Deo emendata est, ipsi ad gloriam, tibi ad coronam, ad gaudium nobis, omnibus ad exemplum. Potest etiam facere Deus ut citius et super altera consolemur. Quam sane odiosam admodum nouitatem et uereor  proferre in medium, et pretermittere grauor. Urget quippe linguam in uerba dolor, sed timor ligat. Timor duntaxat ne quem offendam, si palam fecero quod me mouet, quoniam ueritas nonnunquam odium parit. uerumtatem de huiusmodi odio, ipsam, que parit illud, ita me audio consolantem: Necesse est, ait, ut ueniant scandala. Nec me, ut estimo, tangit omnino quod sequitur: ue autem homini illi per quem scandalum uenit . Cum enim carpuntur uitia et inde scandalum oritur, ipse sibi scandali causa est qui fecit quod argui debeat, non ille qui arguit. Denique nec cautior sum in  uerbo, nec circumspectior in sensu, illo qui ait: »Melius est ut scandalum oriatur, quam ueritas relinquatur. « Quanquam nescio quid prosit si quod mundus clamat ego tacuero, omniumque passim naribus iniecto fetore solus dissimulo pestem, nec audeo nasum contra pessimum putorem propria munire manu.

11. Cuius enim cor non indignatur, cuius uel clam lingua non submurmurat, diaconum contra Euangelium Deo et mammone pariter ministrantem, sic quippe sublimatum honoribus ecclesiasticis ut nec episcopis inferior uideatur, sic implicatum militaribus  officiis ut preferatur et ducibus? Rogo quid hoc est monstri, ut, cum et clericus et miles simul uideri uelit, neutrum sit  ? Par satis utrobique abusio, siue quod diaconus mense regie deputetur ministerio, siue quod Regis dapifer mysteriis altaris inseruiat. Quis sane 82 non miretur, imo et detestetur, unius esse persone et armatum armatam ducere militiam, et, alba stolaque indutum, in medio ecclesie pronuntiare Euangelium; tuba indicere bellum militibus, et iussa episcopi populis intimare? Nisi forte  erubescit Euangelium, de quo uas electionis admodum gloriatur ; et confunditur uideri clericus, magisque honorabile ducit putari se militem; curiam Ecclesie prefert, Regis mensam altari  Christi, et calici Domini calicem demoniorum.  Quod plane credibilius ex eo uidetur, quia, cum honores non paucos, sed quantos nec canones nisi inuiti patiuntur, teneat in Ecclesia, unius tamen, quem et in palatio assecutus est, magis, ut aiunt, gloriatur ex nomine, quam ceterorum quolibet appellari. Cumque sit archidiaconus, decanus, prepositusque in diuersis Ecclesiis nichil horum tamen tam eum quam Regis delectat uocitari dapiferum. O noua et exosa peruersitas! itane plus decet hominis quam Dei famulum nominari? ac terreni, quam celestis Regis dici officialem, altioris ducitur dignitatis? Qui clero militiam, forum anteponit Ecclesie; diuinis profecto humana, celestibus preferre terrena conuincitur. Ergo pulchrius est uocari dapiferum, quam decanum, quam archidiaconum? Est equidem, sed  laico, non clerico; militi, non diacono.

12 Mira, sed ceca ambitio, magis imis quam summis delectari; et cui funes ceciderant in preclaris, insatiabili desiderio amplexari stercora, et pro nichilo habere terram desiderabilem! Confundit penitus ordines, et utroque officio delicate satis abutitur, dum et hinc eum delectat pompa, non militia secularis, et illinc questus, non cultus religionis. In quo quis facile non aduertat quantum sit dedecoris, non minus utique regno quam sacerdotio? Ut enim clericalis constat non esse dignitatis regum stipendiis militare, sic nec regie maiestatis, rem fortium administrare per clericos  . Denique quisnam regum sue unquam militie clericum prefecit  imbellem, et non magis quempiam fortissimum ex  militibus? quis item clericorum aliquando eque sibi non iudicauit indignum, laice cuiuscumque persone mancipari obsequiis? Ipsum certe quod gestat in capite signum, plus regius decet fastus, quam famulatus; itemque regale fastigium magis armis, quam psalmis innititur. Sane si alteri forte  accessisset quod detrahitur alteri, quo uel regis uidelicet humiliatio clericum amplius sublimasset, aut clerici certe deiectio regio contulisset honori ; si ita, inquam, uel rex ex clerico, uel clericus ex rege proficeret, malum, quod ex parte fuisset, utcumque forsitan tolerari debuerat. Nunc autem, cum utriuslibet diminutio neutrum prouehat, sed  sue potius alterutrum plurimum detrahant dignitatis, quando nec clericum decet regis, ut dictum est, esse uocariue dapiferum, et nichilominus regem, nisi in manu utique fortium, regni gubernacula possidere; mirum ualde quomodo utraque potestas hoc patitur quod uel Ecclesia non abiicit diaconum militarem [al. militem], uel curia clericum principem non contemnit.

13. Et acrius ista et multiplicius inculcare uolueram, ac fortassis debueram, nisi epistolaris breuitas supersedendum indiceret; maximeque quia te offendere ueritus sum, peperci homini, quippe quem tibi aiunt familiaribus iam olim amicitiis esse deuinctum. Sed nollem te habere contra ueritatem amicum. Si tamen persistis, uerum te amicum proba,  et da operam quomodo et ipse amicus sit ueritatis. Tunc demum uere erunt amicitie, si ueritatis fuerint federate consortio. Quod si ille non acquieuerit tibi, tene quod tenes, hostieque caudam iunge capiti  , ac tunicam, Dei gratia iam polymitam, 83 cura facere et talarem; quoniam cepisse nil proderit, si  non perseuerare contigerit. Et hic sit epistole finis, ubi tu de fine boni commonitus es.



EPISTOLA LXXIX. AD ABBATEM LUCAM  . Feminarum contubernium fugiendum monet. Et quid de fratre in crimen lapso faciendum

1. Bonum nobis de te, carissime, et bonum ualde rarum ostendisti, dum minoris te non solum  non contempseris monita, sed gratias insuper retuleris monitori, prudenter utique non a quo, sed  quid monereris attendens. Gratias ago et ipse Deo, quod mea presumptio gratiam egit magis, quam indignationem meruerit. Tenentes itaque tue tante humilitatis insigne, ampliori iam fiducia monemus quod et prius monuimus. Obsecramus per sanguinem illum qui pro animabus fusus est, ne tanti emptarum paruipendatur, periculum, quod maxime ex uirorum et feminarum cohabitatione non immerito timetur ab his qui, in schola Dei diu iam contra diaboli tentamenta luctati, propria experientia edocti dicere possunt cum Apostolo: Non enim ignoramus astutias eius . Denique quam non negligenter te oporteat audire non meum, sed ipsius Apostoli de hac re consilium, imo preceptum, aperte clamantis, Fugite fornicationem  , ipsius nunc tam turpiter lapsi fratris  te doceat experimentum. De quo quidem miror, quid tibi uisum fuerit me tam remotum expetere consultorem, cum prope habeas uirum sapientem nostri Ordinis, et tue precipue domus amatorem, Guillelmum scilicet abbatem Sancti-Theoderici. Sed et apud Premonstratum non ambigo uiros esse consilii, qui in rebus dubiis enodandis et prudentes sint et fideles.

2. uerumtamen quia sic tibi placuit, uideris tu cur ita placuerit, ego labia mea non prohibebo. Si frater casum suum, quantumlibet grauem, quantumlibet turpem, prior ipse confessus fuisset, et curandus foret, et non effugandus. Nunc autem, quoniam  tanti mali aliunde fetor emersit, nichilominus quidem eius, si fieri potest, curationi operam dare necesse est, sed aliter. Fortassis enim non expedit ut ulterius apud uos remorari sinatur ne forte, quod te non immerito quidem timere scripsisti, pusillus et nouellus grex huiusmodi tabe contaminetur. Nec tamen filio, quantumlibet peccatori, paterna omnino claudenda sunt uiscera. Arbitror autem et patri pium et filio tutum esse consilium, si queras ei quomodo in aliqua e remotioribus domini Norberti domibus recipiatur, ubi sub districtiori disciplina, mutato loco, non proposito, penitentiam agat, donec quandoque, cum tibi uisum fuerit, ad locum proprium reuocetur. Nam ad nostrum Ordinem ut transeat, uestro fortassis non expedit. Et quidem  quod scripsisti illum sepe dixisse nostra se promissione tenere quia eum, si cum licentia ueniret,  susciperemus; hoc in nostra presentia etiam ipse negauit. Sane si tibi non placet usquam eum illorum que dixi locorum mittere ad habitandum, aut te uolente iste forsitan non consentit, aut cum utrique complaceat, forte non inueniatur qui eum recipere uelit; tunc oportet ut aut urgente necessitatis causa, quocunque ad saluandam animam suam ire uoluerit, cum litteris dimittatur; aut dispensante pietatis gratia, in suo loco retineatur: si tamen persentiri potuerit, quomodo ibidem 84 omnis ei occasio iterandi aut seminandi hanc turpitudinem penitus subtrahatur. Et de isto ista sufficiant.

3. Est aliud apud uos de quo ea presumptione, qua soleo, non cunctabor dicere quod sentio. De molendino illo dico, quod Conuersi  custodientes,  feminarum pati coguntur frequentiam. Si mihi creditur, unum e tribus fiet: aut uidelicet feminarum accessus omnimodis a molendino prohibebitur; aut molendinum cuicunque extraneo, et non Conuersis custodiendum committetur; aut idem omnino molendinum relinquetur.



EPISTOLA LXXX  AD GUIDONEM ABBATEM MOLISMENSEM  . Consolatur afflictum ex graui iniuria: uindictam uero misericordia temperandam.

Quanto tibi in hac, quam audiui, tua aduersitate affectu condoleam, nouit affectuum Deus omnium cognitor, bonorum immissor. Sed rursum cum considero, non per quem, sed a quo immissa sit hec tribulatio; quantum tibi de presenti molestia compatior,  tantum de prosperitate mox futura spero congratulari: si tamen et tu consilium in perturbatione non amittendo, idipsum mecum sapias, et de manu Domini mala, sicut et bona, cum sancto Iob equanimiter suscipias ; imo exemplo sancti Dauid, non tam his, etsi seruis tuis, pro tantis malis indignari, quam sub potenti manu Dei  humiliari te oportere scias . uerum quia et ad te constat pertinere correctionem illorum, utpote seruorum ecclesie tibi commisse, dignum est ut pro tam nefaria presumptione serui nequam corripiantur, ac de rebus eorum damnum monasterii aliqua ex parte recompensetur. Sed ne tuam magis  in hoc ulcisci iniuriam, quam illorum ferire culpam uidearis; rogo, rogansque consulo, ne tam  quod illi digni sunt, penses, ut quod tibi dignum est non consideres: ut uidelicet misericordia iudicio superexaltetur, et in tua modestia Deus glorificetur. Porro illum filium tuum, mihi quoque propter te et propter se ipsum satis charum, ore tuo et nostro spiritu commonemus, ut non eatenus sua, etsi iusta, indignatione debrietur, quatenus dominici illius precepti obliuiscatur; quo percutienti unam maxillam, prebere iubemur et alteram .



EPISTOLA LXXXI. AD GERARDUM ABBATEM PULTARIENSEM  . Purgat se aduersus iniquam criminationem.

Scripsisse me aliquid ad comitem Niuernensem in tue persone accusationem, nec recordor, nec uerum est. Ceterum si pro ecclesia tua ad eumdem principem  litteras misi, hoc non aduersum te, sed pro te egisse me arbitror. Siquidem audieram ipsum tuo et assensu, et consilio proposuisse uenire ad uisitandum uos; ad probandum de tantis malis que de domo uestra diuulgabantur, an uera essent, aut cuius culpa essent: ut quod forte sinistrum reperiret, ibidem eius et studio et sollicitudine corrigeretur  . Cuius tam iustum et tam pium propositum si hortatu nostro roborare curaui, cur te inde lesum iure conqueraris, non uideo. Puto enim me recte fecisse, si de domo Dei zelum Dei habens, eius prouidentiam qui emendaturus erat, commonui. Quod autem ex auctoritate Scripture arguis me peccasse, quasi qui 85 prius te non corripuerim:  scito me nullam de persona tua querelam habere; sed solum ut pax fiat in ecclesia tua, ex caritate procurare. Denique ipsius rei ueritatem plenius cognosces, si ad nos causam ipsam, ut dicis, attuleris. Poteris autem hic me inuenire, quacunque instantis hebdomade die libuerit.



EPISTOLA LXXXII. AD ABBATEM SANCTI IOANNIS CARNOTENSIS  . Abdicationem cure pastoralis, et peregrinationem Ierosolymitanam dissuadet.

1. Ad ea de quibus nostram curasti consulere paruitatem, primum quidem non respondere statueram: non quod dubitauerim quid respondere deberem, sed quia uiro consilii consilium dare aut presumptuosum iudicabam, aut superfluum. Ceterum  cogitans quod plerisque, imo cunctis pene contingere sapientibus solet, in rebus uidelicet  dubiis plus alieno se, quam proprio credere iudicio; et qui aliorum facile ambigua queque elucidant, in suis consueuerunt scrupulosius hesitare: statutum non, ut arbitror, irrationabiliter frango, sed simpliciter pando quod uisum est mihi, non preiudicans sanius sapienti. Significasti mihi, nisi fallor, per uirum religiosum Ursum abbatem Sancti Dionysii  , suggeri tibi a cogitationibus tuis, deserere patriam, domumque, cui Deo auctore prees; et pergere Ierosolymam, uacare deinceps Deo, uiuere tibi. Et quidem tendenti ad perfectionem, patriam relinquere fortassis expediat, dicente Deo: Exi de terra tua et de cognatione tua : sed qua ratione curam tibi creditam animarum exponere debeas, omnino non uideo. Quid enim? blanditur  deposite sarcine libertas? Sed caritas non querit que sua sunt. Forte quietis prouocat et otii gustus suauior? Sed euacuatur dispendio pacis. Libenter carebo quantolibet etiam spirituali questu, qui non possit acquiri nisi cum scandalo. Ubi enim scandalum, ibi procul dubio caritatis est detrimentum: ubi autem diminutio caritatis, miror quod uel quale possit spiritualis exercitii sperari lucrum. Denique si propriam quisque quietem communi pretulerit utilitati, quis iam ueraciter dicere poterit: Mihi uiuere Christus est, et mori lucrum? , ubi erit quod item dicit Apostolus: Nemo sibi uiuit, et nemo sibi moritur? . Et: Non quod mihi utile est, sed quod multis? . Et: Ut qui uiuit non iam sibi uiuat, sed ei qui pro omnibus  mortuus est? 

2. Sed dicis: Unde ergo mihi tantum desiderium, si ex Deo non est? Pace tua dixerim quod sentio. Aque furtiue dulciores sunt , et huiuscemodi omni, ut ita loquar, absinthio amariorem dulcedinem ab angelo satane sub pretextu angeli lucis, sitienti cordi tuo infundi non dubitat, quisquis eius astutias non ignorat. Et reuera quis alius possit scandalorum esse suggestor, discidii auctor, turbator unitatis et pacis, nisi ueritatis aduersarius, caritatis emulus, hostis antiquus generis nostri, et  inimicus crucis Christi diabolus? Siquidem is cuius inuidia mors intrauit in orbem 86 terrarum, etiam nunc bonis que te facere uidet, inuidet: et cum sit mendax ab initio, mentitur et nunc, meliora pollicens que non uidet. Quando namque ueritas fidelissime illi sententie obuiaret: Alligatus es uxori? noli querere solutionem , aut quando caritas scandalum suaderet, que ad omnium scandala uri se perhibet?  Ille ergo, ille, inquam, nequissimus, et caritati per liuorem, et per mendacium ueritati contrarius, falsum mel cum uero felle permiscens, dum promittit dubia pro certis, immitit etiam uera pro falsis: non ut conferat quod frustra speras, sed ut auferat quod fructuose tenes. Circuit et querit, qualiter ouibus curam pastoris  subripiat, procul dubio perituris, dum non erit qui eripiat; et nichilominus pastorem horrendo illi maledicto subiiciat: ue illi per quem scandalum uenit . Sed confido de sapientia tibi a Deo data, quod nullis maligni uersutiis abduci uel seduci poteris, spe incerti boni certum inire malum, et eque certum deserere bonum.



EPISTOLA LXXXIII. AD SIMONEM ABBATEM SANCTI NICOLAI  . Eum in persecutione solatur. Pios conatus non semper optatos habere successus. Prelato arctioris discipline studioso quid agendum cum subditis.

1. Persecutionem  quam propter iustitiam pateris, per litteras tuas non sine compassione  cognoscentes, licet Christi consolatio de promissione regni tibi sufficiat; tamen nos quod nostrum est, et consolationem quam possumus, et consilium quod intelligimus sanum, fideliter exhibemus. Quis enim sine anxietate uideat Petrum de mediis fluctibus brachia tendentem? sine dolore audiat columbam Christi non cantantem, sed gementem, tanquam que dicat: Quomodo cantabimus canticum Domini in terra aliena?  Quis, inquam, sine lacrymis lacrymas ipsius Christi, de limo profundi etiam nunc leuantis oculos suos in montes, unde ueniat auxilium sibi, respiciat? uerumtamen nos, ad quos pro humilitate  tua respicere te dicis, montes non sumus; sed et ipsi de conualle lacrymarum laboriosis conatibus enitentes aduersus renitentis inimici insidias, ac mundialis malitie uiolentiam, tecum clamamus: Auxilium nostrum a Domino, qui fecit celum et terram .

2. Omnes quippe, qui pie uelunt uiuere in Christo, persecutionem patiuntur : ita ut cum eis nunquam desit pie uelle [al. uiuere], non semper tamen adsit et perficere pro bona uoluntate. Sicut enim impiorum est piis bonorum propositis assidue reluctari, sic contra pietatem non est, propter multitudinem aduersantium, quamuis iusta et sancta desideria paucorum plerumque non perfici. Sic Aaron sceleratis tumultuantis populi contra uoluntatem suam clamoribus  cessit . Sic Samuel eidem populo, inordinate regem petenti, inuitus Saulem inunxit . Sic Dauid cum uellet construere templum, propter infestantium tamen bella inimicorum, quia uir bellicosus erat, prohibitus est facere 87 quod sancte proposuit . Simili forma tibi, pater uenerande, consulimus, ut tamen sapientiorum consilio non preiudicemus, quatenus ad tempus propositi tui tibique consentientium rigorem sic temperes, ut infirmorum salutem non negligas. Inuitandi quippe sunt ad arctiorem uitam, non cogendi, quibus utique semel in Ordine illo Cluniacensi preesse consensisti. Illis autem qui arctius uiuere desiderant, aut condescendere imbecillioribus ex caritate, quantum sine peccato possunt, suadendum est, aut ibidem tenere  quod cupiunt permittendum, si absque utrarumque partium scandalo fieri potest; aut certe de congregatione liberos dimitti, fratribusque aliis secundum eorum propositum uiuentibus sociari oportet.



EPISTOLA LXXXIu. AD EUMDEM. Monachum erroneum  remittit, sed reducem lenius et mitius tractari suadet.

Prouide, ut uidetis, et non frustra erronea ouicula uestra contra morem nostrum a nobis, non nobis,  sed sibi et uobis detenta est, cum tali circumuentione, imo utili subuentione, ut fratri pro arctioris uite desiderio, et pro fratris reditu uestre tandem nichilominus uoluntati satisfactum sit. Hec autem dico non ut nostram erga uos in hoc uelim commendare beneuolentiam, quam per quidquid facere possum, uix sufficerem, sicut est, demonstrare: sed ut certum nunc habeatis, quod et ante uobis dixisse me memini, quia sepe inquietos animos, quibus sua, in qua sunt, uita non sufficit, districtior experta compescit. Consilium nostrum super ipso fratre reconciliato uelle uos scripsistis audire: sed non putaui necesse fore, cum paratus ueniat non suam, ut solet, a uobis extorquere, sed uestre, ut decet, in omnibus uoluntati acquiescere. Difficultatem ingressus, quam  ualde timet, pro ipso et cum ipso supplicamus pie temperari, et aliquanto mitius cum eo agi, quam cum ceteris solet fugitiuis. In similibus enim factis  causa dissimilis simile recusat iudicium. Multum quippe differunt a se, qui timore aut odio religionis de monasterio fugit, et qui eiusdem amore et desiderio transit ad aliud


AD GUILLELMUM ABBATEM S. THEODERICI.

Hic inserirur ab aliis Epistola ad Guillelmum Sancti Theoderici abbatem, quam uice Prefationis Apologie ad eumdem scripte prelixam uide tomo II.



EPISTOLA LXXXu. AD EUMDEM GUILLELMUM  . Suauiter perstringit Guillelmum, conquerentem sibi a Bernardo paribus amoris officiis non responderi.


Domno abbati GUILLELMO, frater BERNARDUS, caritatem de corde puro, et conscientia bona, et fide non ficta  .

1. Si nemo scit que sunt in homine, nisi spiritus hominis qui ipso est ; si sola in facie uidet homo, quia solus Deus intuetur cor , miror, nec satis mirari possum, quomodo, quaue ratione sic tuam atque meam ad inuicem dilectionem pensare et distinguere potuisti, quatenus non solum de proprio, sed et  de alieno sententiam corde proferres. Error siquidem est humane mentis, non modo bonum putare malum, et malum bonum, aut uerum falsum, et e conuerso: sed etiam certa recipere pro dubiis, dubia pro certis. Forte uerum est quod dicis, minus scilicet a me amari 88 te, quam me diligis: sed certe certus sum, certum non esse tibi. Quomodo ergo pro certo affirmas, de quo certum est quia certus minime sis? Mirum! Paulus se suo iudicio non credit, sed neque, inquiens, me ipsum iudico . Petrus luget suam qua se fefellerat presumptionem, cum de suo loqueretur, dicens: Etsi oportuerit me mori tecum, non te negabo . Discipuli de proditione Domini, nec in suis fidentes conscientiis, singuli respondebant: Nunquid ego sum, Domine?  Dauid suam de se  ignorantiam fatetur orans et clamans: Et ignorantias meas ne memineris  Tu uero nescio qua fiducia, non solum de tuo, sed et de meo corde tam aperte declamas: »Ut plus amans,« inquiens, »minus diligar.«

 2. Hec quippe sunt uerba tua, que nollem fuisse tua, quia nescio si sunt uera. Sed et tu, si scis, unde scis? unde, inquam, probasti magis nos a te diligi, quam te a nobis? An ex hoc quod in tuis litteris subiunxisti, quia uidelicet qui uadunt et ueniunt per te de nostris, nullum tibi a nobis deferunt monimentum gratie uel amoris? Quod uero monimentum, quod amoris experimentum a nobis requiris Nunquid forte scrupulum mouet tibi, quod ad plura iam tua ad nos scripta, necdum uel semel rescripsi  ? Sed quando ego maturitatem sapientie tue delectari posse putarem scriptitationibus imperitie mee? Sciebam enim qui dixit: Filioli, non diligamus uerbo neque lingua, sed opere et ueritate  Quando uero unquam opere meo opus tibi fuit, et defuit?  O scrutans renes et corda Deus! qui unus sol iustitie diuersa seruorum tuorum corda diuersis gratiis, uelut radiis, illustras; quod diligam illum ex dono tuo, et suo merito, tu scis, et ego sentio: quatenus autem diligam, tu scis, ego nescio. Tu, inquam, Domine,  qui dedisti, scis quantum dedisti uel illi me, uel mihi illum amare. Et quomodo aliquis nostrum, cui tu non dixisti, audet dicere, »Plus amans, minus diligor:« nisi forte qui iam in lumine tuo uideat lumen suum, id est, in lumine tue ueritatis agnoscat quanto ardeat igne caritatis?

3. Ego autem, Domine, interim contentus uidere in lumine tuo tenebras meas, quoadusque uisites sedentem in tenebris et umbra mortis, et per te reuelentur cogitationes cordium, et manifesta fiant abscondita tenebrarum, fugatisque tenebris iam non uideatur in lumine tuo nisi lumen: sentio quidem de munere tuo quod eum diligam; sed necdum uideo in lumine tuo, si uel satis diligam. Neque enim scio si iam peruenerim ad illam, qua nemo maiorem habet,  dilectionem, ut animam suam ponat quis pro amicis suis. Nam quis gloriabitur castum se habere cor, nedum perfectum? O Domine, qui illuminas lucernam meam, qua iam uideo et horreo tenebras meas; Deus meus, illumina ipsas quoque tenebras meas, ut uideam et gaudeam ordinatam in me caritatem, sciens et diligens que diligenda sunt; et quantum, et ad quid diligenda sunt; me quoque nolens diligi nisi in te, et quantum diligendus sum. ue etenim mihi, si  aut ego plus ab illo quam merui, aut ille a me minus quam dignus sit, diligatur. uerumtamen si meliores magis diligendi sunt : quid aliud dixerim, quam illum plus me diligere, quem meliorem esse non dubito; me uero minus  illum quam debeo, quia minus ualeo?

4. Sed quanto in te  maior est caritas, tanto minus contemnenda est a te nostra possibilitas, quia, etsi plus diligis, quoniam plus uales; non tamen plus diligis quam uales. Nos autem, etsi minus diligimus quam debemus, diligimus tamen quantum ualemus: tantum autem ualemus, quantum accepimus. Trahe nos post te, ut te apprehendamus et tecum amplius accipiamus, unde largius diligamus. Quid ergo tu niteris nos apprehendere, et 89 quereris non posse? quos apprehendisti, si attendisti; et adhuc facere poteris, cum uolueris, quales quidem sumus, non quales sperabas. Nescio quippe quid aliud intueris in nobis, quod non habemus; et sequeris  pro nobis, quod non sumus. Ideoque non consequeris, quia non sufficimus: et ut denique in epistola tua iuste causaris, Deus tibi in nobis, non nos deficimus. Nunc uero si talia placent, qualia modo nugatus sum, mandato, et adiiciam: ut cum obediero, presumptionis non timeam notam. Prefatiunculam  quam tibi mitti iussisti, non habui modo ad manum: neque enim adhuc dictaueram,  quia nec necessariam esse putabam. Quidquid uel tibi, uel amicis tuis recte uis; qui dedit uelle, det et perficere pro bona uoluntate, omni mihi amicitie iure colende, pie ac reuerendissime pater.



EPISTOLA LXXXuI  . AD EUMDEM. Monachum fugitiuum dure increpatum et increpandum remittit. Ipsi uero Guillelmo, mutationem aut uitam priuatam meditanti, perseuerare suadet.

Frater BERNARDUS de Clara-ualle, suo illi quod suo.

1. Hanc mihi tu salutationis formulam tradidisti, scribendo, »Suus ille quod suus.« Accipe quod tuum est, et agnosce usurpationem unanimitatis esse  indicium, et cum quo est mihi commune uerbum, animum non distare. Iam ad tuas litteras breuiter pro tempore respondendum est: que cum mihi in manus uenerunt, Natalis Domine nostre  dies festus illuxerat, cuius me totum iure sibi deuotio uindicans, nichil aliud cogitare sinebat. Sed et nuntius repedare festinans, uix usque in crastinum, ut hec iam festo exoccupatus qualiacunque rescriberem, exspectauit. Fugitiuum itaque fratrem dure a me, utpote durum corde, increpatum, nichil melius interim potui, quam ad locum remittere unde fugerat [al. exierat]: quippe quem iuxta nostras consuetudines domi absque consensu abbatis sui retinere non debui. Oportet autem et a te eum similiter aspere increpari, et ad humilem prouocari satisfactionem;  deinde tuis confortari litteris, ad abbatem pro eo directis.

2. De infirmitate nostra nichil certius modo sciscitanti tibi indicare possum, nisi quod infirmus et fui, et sum; nec minus solito, nec multum plus. Quod uero non misi quem missurus eram, causa est, plus me animarum scandalum, quam unius corporis periculum timuisse. Iam ne quid horum, de quibus mandasti, omnino pretermittam, uenio etiam ad te. uelle te audire scripsisti, quid te ego  facere uelim. Sed hoc, nisi fallor, si modo dicerem, nec tu posses, nec ego consulerem. uolo enim et ipse quod te uelle de te iam olim non latet me  . Ceterum mea atque tua eque, ut  equum est, uoluntate postposita, magis quod uelle Deum de te puto, et mihi ut tibi suadeam, tutum duco; et tibi si persuadeam, non incommodum. Tene itaque meo consilio quod tenes, mane in quo es, et stude prodesse quibus prees; nec preesse refuge, dum prodesse potes: quia ue quidem tibi si prees, et non prodes; sed ue grauius, si quia preesse metuis, prodesse refugis.



90 EPISTOLA LXXXuII. AD OGERIUM CANONICUM REGULAREM  . Improbat abdicationem cure pastoralis, etsi pie quietis amore factam. Instruit nichilominus, quomodo deinceps priuatus in cenobio uiuere debeat.


Totis uisceribus caritatis amplectendo fratri OGERIO canonico, frater BERNARDUS monachus, sed peccator, digne Deo conuersari usque in finem.

1. Si tibi ad tuas litteras tardius uideor rescripsisse, noueris potius opportunitatem nuntii defuisse. Quas enim nunc primum legis, iamdudum crede dictatas: sed, ut dixi, propter latoris inopiam tardaui mittere, quod scribere non tardaui. Legi itaque in tuis litteris, te illam, quam grauiter ferebas, cure pastoralis sarcinam deposuisse, licentia siquidem  ab episcopo uix impetrata, imo extorta tua importunitate: et hoc non aliter, nisi ut in eius episcopatu, quocunque alibi manens, ab eius subiectione non recederes. Tu uero cum tibi hoc non placeret, archiepiscopum adiens, et ab ipso tanquam superiori auctoritate securitatem accipiens, ad priorem locum, et ad tuum abbatem reuersus es. Ubi qualiter post hec uiuere debeas, a me doceri flagitas, egregio utique doctore et magistro incomparabili, qui cum cepero docere quod nescio, uel tunc incipiet sciri quam nichil scio. Itane lanam querit ouis a capra, aquam molendinum a furno, uerbum sapiens a stulto? Preterea per totam seriem litterarum attollens me supra me, multum de me laudabilia intermisces:  quorum quia ipse mihi conscius non sum; et tue hec beneuolentie adscribo, et ignosco ignorantie.  Tu enim uides in facie, Deus autem in corde: sub cuius tremendo aspectu si sollicite me circumspicio, certum est quod eo ipse mihi notior sum quam tibi, quo propinquior. Ideoque magis credo mihi de me uidenti me, quam tibi opinanti de me quod non uides in me. Quod si quid forte a me audisti quod posset prodesse tibi, gratias Deo age, in cuius manu sumus nos et sermones nostri.

2. Satisfacis etiam mihi pro eo, quod consilium meum non tenueris, confortantis te et monentis animo non frangi, pusillanimitate non uinci, sed portare patienter onus impositum, quod semel susceptum deponere non licebat: de qua re ipse mihi, sicut postulas, satisfacio pro te. Agnoscens siquidem sapientie mee siccitatem, imo insipientie mee  semper suspectam habens temeritatem; cum non fit quod fieri laudo, nec audeo, nec debeo indignari, desiderans quemque consultius agere, quam a me acceperit. Quoties uero mea sententia eligitur ac tenetur, graui, fateor, onere me premi sentio, rei finem semper pauidus et nunquam securus exspectans. uideris tu tamen, si consulte meum de hac re consilium mutaueris  . uiderint hi quorum saniori, si quorum tamen, super hoc fretus es consilio, an rationabiliter egeris. uiderint, inquam, si liceat Christiano iniunctam sibi dimittere obedientiam ante mortem, cum Christus factus sit obediens Patri usque ad mortem. Etiam, inquis, per licentiam: nam quesiui eam ab episcopo, et accepi. Bene, licentiam  quidem quesisti, sed quomodo non licebat; ac per hoc non accepisti, sed extorsisti. Extorta  autem seu coacta licentia, licentia non est, sed uiolentia. Quod ergo tua importunitate uictus 91 episcopus fecit inuitus, non fuit absoluere, sed abrumpere.

3. Congratulor quidem tibi, quod sis exoneratus: sed uereor ne Deus a te, quantum in te est, exhonoratus sit; cuius procul dubio ordinationi resistis, dum promotus ab illo tu te deiicis. Quod si excusans paupertatis pretendis necessitatem; necessitas parit coronam: si difficultatem, si impossibilitatem; omnia possibilia sunt credenti. Sed responde quod uerius est, quia scilicet placuit tibi magis quies tua, quam utilitas aliena. Nec mirum: placet fateor et mihi, quod hec quies placeat tibi, si tamen non nimis. Quodcunque autem bonum ita placet, ut si  recte fieri non possit, placeat tamen fieri eo etiam modo quo fas non est, nimis est: ac per hoc iam quia bene non fit, non est bonum. Scriptum est enim: Si recte offers, et non recte diuidis, peccasti . Aut ergo oportuit te gregem dominicum minime seruandum suscipere, aut susceptum nequaquam relinquere, iuxta illud: Alligatus es uxori? noli querere solutionem .

4. Sed ad quid nitor his ratiocinationibus? Nunquid suadeo tibi redire ad onus regiminis, cum iam non pateat locus recuperationis? aut desperare te intendo, quasi qui te tali ligaueris culpa, quam iam soluere non possis? Absit! sed tantum nolo te illud, tanquam nullum uel paruum malum, negligere; imo semper timere, semper penitere, semper securum  non esse, sicut scriptum est: Beatus homo qui semper est pauidus . uides certe quem timorem tibi incutere nitor, non qui tibi sit laqueus desperationis, sed qui spem acquirat beatitudinis. Est siquidem timor inutilis, tristis, crudelis, qui ueniam, quia non querit, non consequitur. Est et timor pius, humilis, fructuosus, qui cuilibet, quantumlibet peccatori, facile misericordiam promeretur. Talis timor generat, nutrit, et seruat humilitatem, sed mansuetudinem, sed patientiam, sed longanimitatem. Quem non delectet tam inclyta proles? Alterius uero misera soboles est pertinacia, immoderata tristitia, rancor, horror, contemptus et desperatio. Non hoc ergo qui desperationem, sed illo  qui generat spem, timens ne non timeres, uel parum timeres, tuam tibi culpam sic rememorandam esse putaui.

5. Est etiam adhuc, quod magis timeo tibi, ne forte, sicut de quibusdam scriptum est, quod letantur  cum malefecerint, et exsultant in rebus pessimis ; tu quoque deceptus, non solum hoc putes culpam non esse, sed insuper  in corde tuo glorieris, te magnum aliquid, et quod a paucis solet fieri, fecisse: dum qui emancipatus etiam aliis preeras, contemnens prelationem rursus subdi prelato malueris. Falsa humilitas, ueram inducens superbiam in cor talia cogitantis. Quid namque superbius, quam spontanee et tanquam libere ascribere uoluntati, quod uel cogit necessitatis uis, uel pusillanimitatis infirmitas? Quod si nec labore uictus, nec necessitate compulsus, sed uolens hoc fecisti; nichil hoc quoque superbius. Dei quippe consilio tuum pretulisti, magis eligens tibi quiescere, quam eius operi deseruire, ad quod te ipse assumpserat.  Si ergo unde Deum contempsisti, inde ad maiorem eius gloriaris contemptum, non est bona gloriatio tua. Sed caue gloriationem, tolle et securitatem: quatenus utiliter semper sollicitus sis, semper humiliter pauidus, non illo scilicet timore, qui, sicut iam dixi, prouocat iram, sed illo qui mitigat.

6. Qui horribilis timor si quando terrendo tuum pulsauerit animum, tacite suggerens tuum obsequium Deo esse non posse acceptum, et quod tua sit infructuosa penitentia, quia uidelicet unde Deus a te offensus est, per te emendari non potest: ne ad momentum quidem recipias, sed fidenter responde et dic, Male quidem egi, sed factum est, et iam non potest non fieri. Quis scit si hoc mihi Deus expedire prouiderit, et de malo meo ipse qui bonus est, bonum  mihi operari uoluerit? Malum ergo puniat quod ego feci, 92 bonum autem maneat quod ipse prouidit. Nostris quippe inordinatis seu uoluntatibus, seu actionibus nouit bonitas Dei uti, semper quidem recte in sui ordinis pulchritudinem; sepe etiam pie in nostram utilitatem. O clementissima circa filios Adam diuine pietatis recordatio! que sua non desinit largiri beneficia, non solum ubi nullum inuenit meritum, sed plerumque etiam ubi totum uidet contrarium. Sed ad te redeamus. Secundum ergo duos timores qui supra distincti sunt, uolo te timere, et non timere; presumere, et non presumere. Timere, ut peniteas; non timere, ut presumas: porro presumere, ne diffidas; non presumere, ne torpescas.

 7. Agnosce, frater, quantum de te confisus sum, qui te tam acriter increpare; tuum factum, nec mihi satis probatum, tam audacter diiudicare non dubitauerim, cum id forsitan rationabilius a te actum fuerit, quam mihi hucusque notum sit. Neque  enim tu in tuis litteris fortasse rationes omnes illas, quibus excusari posset hoc factum, ponere uoluisti, uel propter tuam humilitatem, uel propter litterarum breuitatem. De re ergo quam plene non noui, suspensam relinquens sententiam, unum quod fecisti irretractabiliter laudo, quod uidelicet deposito iugo regiminis, sine iugo tamen esse noluisti: sed amicam repetens disciplinam, de magistro fieri denuo discipulus non erubuisti. Nam cum pastorali uinculo solutus posses tui remanere iuris: siquidem promotio abbatis, emancipatio filii est  : tu tamen hac potestate tui non utens, sicut aliis dominari renueras, sic tibi quoque preesse timuisti: quique ut magister esses aliorum, minus te iudicabas idoneum; nec te quidem tibi credens, tuus fieri  discipulus contempsisti. Et merito: quia qui se sibi magistrum constituit, stulto se discipulum subdit  . Et quidem quid alii de se sentiant, ignoro: ego de me expertus sum [al. sentio] quod dico: et facilius imperare, et securius possum preesse aliis multis, quam soli mihi. Prudens ergo humilitas humilisque prudentia fuit, quod nequaquam credens ad salutem te posse sufficere tibi, alieno potius arbitrio deinceps uiuere proposuisti.

8. Laudo etiam, quod non nouum uel magistrum, uel locum requisisti, sed ad claustrum de quo exieras, et ad patrem sub quo profeceras, familiariter rediisti. Rectius quippe fuit ut domus que te nutrierat, sed pro fraterna caritate dimiserat, exoccupatum  reciperet, quam de eius desolatione aliena gauderet. Quod tamen in hoc episcopi licentiam non habueris, nolo ut negligenter ducas: sed aut per te, aut per mediam personam, quantum in te est, satisfacere non differas. Post hec conuersare simpliciter inter fratres, deuotus Deo, magistro subditus, senioribus obediens, iunioribus contemperans [al. obtemperans]. Angelis placens, uerbo utilis, humilis corde, mansuetus ad omnes. Caue autem, ne, quia olim in honore positus fuisti, etiam nunc te putes pre ceteris honorandum: sed magis humilem omnibus exhibeas, tanquam de ceteris unum. Nec enim dignum est ut inde exigas honorem, unde refugis laborem.

9. Potest hinc etiam nasci aliud periculum, ad  quod te premonitum et premunitum esse uolo. Nam sicut omnes ita mutabiles sumus, ut plerumque quod heri uolebamus, hodie recusemus; et quod  hodie nolumus, cras desideremus: sic quandoque diabolo suggerente poterit contingere, ut ex memoria relicti honoris tuum animum pulset cupiditas; ita ut omnia que uiriliter contempsisti, pueriliter desiderare incipias. Dulcescent animo que prius amara fuerunt, sublimitas loci, domus cura, rerum dispensatio, obsequia famulorum, libertas tui, potestas in alios; in tantum ut prope reliquisse te peniteat, quod prius tenere grauabat: cui pessime tentationi si uel ad horam  assensum prebueris, non mediocre damnum incurres tue conuersationis.

10. En tota illius elegantissimi et eloquentissimi 93 doctoris sapientia, a quo doceri de tam longinquo postulasti: en illud exspectatum ac desideratum  eulogium, quod audire tantopere studuisti: hec summa nostre eruditionis. An adhuc aliquid magnum exspectas? totum audisti. Quid amplius requiris? exhaustus est fons, et tu queris aquam in sicco? Exemplo illius euangelice uidue, de paupertate mea totum quod habui, misi . Quid uerecundaris? quid uultum dimittis? Tu me cegisti. Sermonem quesisti; sermonem habes. Sermonem, inquam, habes iam satis longum, sed mutum; uerbis plenum, sensibus uacuum: non quo, ut petieras, in corde tua caritas ordinetur, sed quo mea inscitia publicetur. Nam unde iam poterit excusari? Possem forsitan dicere, quod febre tertiana laborans, quod pro officio meo curis occupatus hec  dictauerim, cum scriptum sit: Sapientiam scribe in otio . Sed hec recte pretenderem, si grande aliquod atque operosum opus aggressus fuissem. Nunc autem in tantillo opusculo, ut occasionibus me non excusem, nichil horum certius pretendere possum, quam, ut sepe iam dixi, scientie paupertatem.

11. Sed habeo nonnullam mee confusionis consolationem. Nam etsi non feci ut petieras, si non misi quod speraueras; agnoscis certe quia uolui. Sufficiet autem uoluntas, ubi deesse uides facultatem explendi. Denique etsi tibi nullam conferat utilitatem, uel mihi proficiet ad humilitatem. Stultus quippe dum non loquitur, sapiens putatur : nam quod non loquitur, non sensus inopia, sed  humilitatis esse custodia creditur. Ego itaque si adhuc siluissem, sapiens dicerer, sed non essem. Nunc autem alii insipientem me ridebunt, alii subsannabunt  idiotam, alii presumptori indignabuntur. Putasne parum hoc mihi conferat religionis emolumentum, cum humilitas, ad quam utique ducit humiliatio, totius sit spiritualis fabrice fundamentum? Siquidem humiliatio uia est ad humilitatem, sicut patientia ad pacem, sicut lectio ad scientiam. Si uirtutem appetis humilitatis, uiam non refugias humiliationis. Nam si non pateris humiliari, non poteris ad humilitatem prouehi. Prodest itaque mihi meam insipientiam sciri, et a scientibus [al., sapientibus] iure confundi, cui sepe contigit a nescientibus iniuste laudari. Terret me Apostolus, qui et ipse territus dicit: Parco autem, ne quis me existimet supra id quod uidet in me, aut audit aliquid ex me . Quam pulchre dixit, parco. Non parcit sibi arrogans, non parcit  sibi superbus, non cupidus uane glorie, et iactator actuum suorum, qui uel sibi arrogat quod est, uel mentitur de se quod non est. Solus qui uere humilis est, parcit anime sue: qui ne putetur, quod non est, semper quantum in se est, uult nesciri quod est.

12. Grande reuera periculum, audire quemquam de se supra quam sentit in se. Quis dabit mihi apud homines tantum de ueris digne humiliari, quantum uel de falsis datum est indigne exaltari? Illam mihi uocem propheticam iure assumerem: Exaltatus autem, humiliatus sum et conturbatus ; et illud: Ludam, et uilior fiam . Ludam scilicet ut illudar. Bonus ludus, quo Michol irascitur, et Deus delectatur. Bonus ludus, qui hominibus  quidem ridiculum, sed Angelis pulcherrimum spectaculum prebet. Bonus, inquam, ludus, quo efficimur opprobrium abundantibus, et despectio superbis. Nam reuera quid aliud secularibus quam ludere uidemur, cum, quod ipsi appetunt in hoc seculo, nos per contrarium fugimus; et quod ipsi fugiunt, nos appetimus? More scilicet ioculatorum et saltatorum, qui capite misso deorsum, pedibusque sursum erectis, preter humanum usum stant manibus uel incedunt, et sic in se omnium oculos defigunt. Non est hic ludus puerilis, non est de theatro, qui femineis fedisque anfractibus prouocet libidinem, actus sordidos representet: sed est ludus iucundus, honestus, grauis, spectabilis, qui celestium spectatorum delectare possit aspectus. Hoc casto  et religioso ludo ludebat qui dicebat: Spectaculum facti sumus Angelis et hominibus . Hoc ludo et nos interim 94 ludamus, ut illudamur, confundamur, humiliemur, donec ueniat qui potentes deponit, et exaltat humiles; qui nos letificet, glorificet, in eternum exaltet.



EPISTOLA LXXXuIII  AD EUMDEM. Se multis occupationibus impeditum, hactenus non potuisse uotis eius satisfacere; cogique etiam modo parcius scribere. Opusculum quoddam suum edi in publicum uetat, nisi recognitum.

1. Omitto nunc imperitiam meam, taceo professionis  humilitatem, seu humilitatis professionem, nec iam obtendo uel loci, uel nominis mei non dico abiectionem, sed mediocritatem: quia quidquid tale dixero, tu hoc non necessariam excusationem, sed dilatoriam occasionem nominabis, qui meam, ut mihi uidebatur, iustam uerecundiam, pro tuo libitu nunc indiscretionem, nunc falsam humilitatem, nunc etiam ueram superbiam interpretaris. Horum itaque, quia tibi in dubium uenire possunt, nichil assero. Illud autem simpliciter tue dilectioni intimo, quod indubitanter te credere uolo: toto scilicet hoc tempore, ex quo tuus nuntius, non is, sed alius recessit a me, nullum mihi omnino fuisse otium ad id quod poscis idoneum, tum propter dierum malitiam, tum propter noctium breuitatem. Sed et nunc  quoque ita me nouissime tue littere occupatissimum inuenerunt, ut ipsas etiam occupationem causas pro mei excusatione longum fuerit mihi scribere tibi. uix quippe illas tuas inter prandendum  perlegere potui. uix has meas quantulascunque furtim, raptim, anticipatis horis, breuiter succincteque rescripsi. Quarum quidem breuitatem an equo animo feras, tu uideris.

2. Ego enim, ut uerum fatear, propter te, mi Ogeri, ipsis curis meis compellor irasci, quanquam in his teste conscientia, soli caritati cupiam deseruire: cuius profecto imperio, quia sapientibus et insipientibus debitor sum, ipsa sola facere potuit, ut necdum tibi potuerim satisfacere. Quid ergo?  caritas tibi denegat quod tu petis ex caritate? Petisti, quesisti, pulsasti; et caritas te frustrata est. Quid mihi indignaris? Si uis, si audes, irascere caritati. De qua namque presumis impetrare quod postulas, ipsa prohibente fit ne impetres. Et ecce iam longum causatur sermonem, et tibi indignatur qui cogis. Non quod sibi displiceat zelus quo id facis; quippe quem et ipsa donauit tibi: sed uult te illum habere secundum scientiam, ut cautus sis maiora minoribus non impedire. uides quam inuitus auellor a longiori epistola, dum ductus delectatione tibi colloquendi, et desiderio satisfaciendi, domine caritati molestus fio, qua iamdudum imperante finem fieri, necdum taceo. O quam lata in tuis litteris patet materia respondendi. Quod si digne licuisset  ut libuisset, et tibi forsitan satis esset et mihi. Sed que aliud precipit, domina est, imo dominus est. Deus enim caritas est : et satis agit pro imperio, quatenus debeam potius obtemperare sibi, quam uel mihi, uel tibi. Et quoniam oportet caritati Deo magis obedire quam hominibus; nolens dolensque, non quidem nego quod postulas, sed interim differo: ne dum tue cupio humiliter satisfacere uoluntati, sub pretextu false humilitatis per ueram superbiam, arcem tante potestatis, que, te ueraciter attestante, etiam Angelis imperat in celis, terrenus uermiculus in terris uidear impugnare.

 3. Libellum quem queris, ipse quoque antequam tuus nuntius ad nos ueniret, ab eo cui commendaueram, requisiui: sed necdum recepi. Dabo autem operam ut uel cum ueneris, si tamen unquam aliquando ueneris, illum inuenias, uideas, et legas; non autem transcribas. Nam illum alium quem te significas transcripsisse, ego quidem legendum tibi miseram, non transcribendum: uideris tu, qua uel quorum utilitate transcripseris. Quod autem te mittente eum nunc habet abbas de 95 Sancto-Theoderico, ego quidem non iusseram  , nec tamen displicet mihi. Utquid enim libellus meus oculos eius formidaret, cui se uidendum animus quoque meus totum, si posset, expanderet? Sed heu! in quanta sermonis angustia mentio se ingessit de tali uiro,  ne liceat, ut dignum erat, in tam dulcissima nobis memoria aliquandiu immorari, quando iamiamque desiderat epistola finem? Obsecro te ne graueris opportunitatem querere quomodo ad eum pergas, predictumque opusculum non prius cuiquam scribendum uel legendum exponas, quam cum eo totum peruideas; pariterque conferatis, et corrigatis que corrigenda sunt, ut in ore duorum testium stet omne uerbum. Et tunc demum an passim cuilibet, an paucis tantum, an uel cuiquam, an forte etiam nulli expediat demonstrari: et si illa quoque prefatiuncula  , quam de nostris aliis litteris eidem coaptasti, apte sedeat, an uero aptior queri debeat, uestro utriusque iudicio derelinquo.

 4. Sed iam pene mihi exciderat quod in principio epistole tue questus es, quod te arguerim mendacii. Hoc aliquando me locutum fuisse, non satis recolo. Si quid tamen fuerit , iocando potius quam serio dictum fuisse non dubites. Egone leuitate te usum putauerim, aut apud te esse Est et Non? Absit a me hec suscipio de te, qui iugo ueritatis beatus quod portas ab adolescentia, lasciuos annos morum superas grauitate! Nec tam simplex sum, ut simplicem oris prolationem sine cordis duplicitate mendacium putem: nec tam incuriosus tui,  ut oblitus sim, uel quod iamdudum conceperis in affectu, uel quid ab effectu impedierit.



EPISTOLA LXXXIX  . AD EUMDEM. Scriptionis breuitatem excusat pretextu sacri temporis, cui potius silentium competat: item professionis et ruditatis, ut docendi munus usurpare non audeat.

1. Indignaris forsitan, uel, ut temperantius dicam, miraris, quod pro longiori epistola, quam a nobis speraueras, tam breuem chartulam receperis. Sed memento iuxta uirum Sapientem, omnia sub celo tempus habere: et tempus quidem loquendi, et tempus esse tacendi . Quando autem suum tempus silentium habebit, si hos etiam  sacros dies Quadragesime nostra sibi uindicat confabulatio? Eaque ipsa tanto occupatior, quanto laboriosior; dum non quidem presentes alterutrum dicere leuiter ualemus que uolumus, sed absentibus necesse est nobis inuicem diligenter dictare, que uel petimus ab inuicem, uel petimur. Dum uero absens cogito, dictito, scriptito, mittoque quod presens legas; rogo ubi otium, ubi silentii quies  ? Sed hec, inquies, omnia facere potes in silentio. Mirum si ex sententia hoc respondeas. Quantus enim tumultus est in mente dictantium, ubi multitudo perstrepit dictionum, ubi orationum uarietas et diuersitas sensuum concurrit; ubi sepe respuitur quod occurrit, et requiritur  quod excidit: ubi quid pulchrius secundum litteram, quid consequentius iuxta sententiam, quid planius propter intelligentiam, quid utilius ad conscientiam, quid denique, cui, uel post, uel ante ponatur, intentissime attenditur; multaque alia que a doctis in huiusmodi curiosius obseruantur? Et tu in hoc mihi dices esse quietem? tu hoc, etiamsi lingua sileat, silentium nominabis?

2. Quanquam non solum temporis, sed nec mee 96 professionis est, huic rei operam dare quam postulas, nec possibilitatis adimplere quod optas. Siquidem uel monachi quod esse uideor, uel peccatoris  quod sum, officium non est docere, sed lugere. Indoctus quoque  si presumat docere quod nescit, nichil indoctius agit. Docere itaque nec indocto est in promptu, nec monacho in ausu, nec penitenti in affectu. Sed et propter hoc elongaui fugiens, et maneo in solitudine, et cum propheta proposui custodire uias meas, ut non delinquam in lingua mea , quoniam iuxta eumdem Prophetam: uir linguosus non dirigetur super terram ; et secundum aliam scripturam: Mors et uita in manibus . Silentium autem, dicento Isaia, cultus iustitie est ; et, Bonum est, ut docet Ieremias, exspectare salutare Dei cum silentio . Ad hunc ergo iustitie  cultum, hanc omnium uirtutum matrem, nutricem, custodem, ne penitus uidear negare quod petiisti; et te, et quicunque tuis similes proficere cupiunt in uirtutibus, inuito et prouoco, etsi non uerbo doctrine, certe mei silentii exemplo, ut uel silendo doceam te silere, qui loquendo compellis me docere quod nescio.

3. Sed quid ego facio? Mirum si non rides, quod ego qui multiloquium tantopere damnare uideor, in tam multa uerba tam loquaciter iam progredior; et dum cupio tibi commendare silentium, contra silentium per multiloquium pugno. Guerricum nostrum  , de cuius conuersatione et penitentia consolari desideras, quantum ex fructibus eius perpendimus, noueris Deo digne conuersari, dignosque penitentie  facere fructus. Libellum autem, quem a me exigis, penes me modo non habeo. Quidam enim amicus noster eodem zelo, quo tu flagitas, diu est quod apud se illum detinet. Sed ne tue pietatis [al., benignitatis] petitionem abire patiar omnino frustratam, alium nuper a me editum, in Laudibus uirginis matris  , tibi transmitto: quem, quia eius exemplar non teneo, rogo ut quantocius ad me remittas; uel, si maturius adueneris, ipse deferas tecum.



EPISTOLA XC  . AD EUMDEM. Amori sincero non opus esse prolixis litteris, aut multis uerbis: seque e ualetudine propemodum desperata conualescere.

 1. Breues breuibus reddidi litteras, occasionem utique breuiter rescribendi de tuarum breuitate libenter accipiens. Et uere quid iuuat ueras, et, ut ueraciter loqueris, eternas amicitias uanis atque transitoriis iactitare uerbulis? Quantalibet uersuum diuersitate, uerborum multiplicitate, scriptorum uarietate tuam mihi caritatem ostentare seu commendare coneris, minus certe sentio te exprimere  quam diligis, idemque tu de me sentiendo non falleris. Cum tue littere in manus nostras uenerunt, te in corde nostro qui eas miseras, inuenerunt. Has quoque nostras nec me sine te scribere certus sum, nec te sine me confido lecturum. Laboramus quidem uterque ad alterutrum scriptitando, fatigantur et nuntii alterius ad alterum scripta portando: sed nunquid spiritus grauantur amando? Cessent igitur que absque labore non possunt actitari; et illud frequentetur, quod quanto attentius satagitur, tanto minus constat laborari. Quiescant, inquam, a dictando ingenia, labia a confabulando, a scribendo digiti, a discurrendo nuntii  : non autem quiescant corda die ac 97 nocte meditari in lege Domini, que est caritas. A quo negotio quanto  quietiores sumus, tanto minus quiescimus: quantoque occupatiores sumus in illo, tanto nos quietiores sentimus ex illo. Amemus, et amemur; in altero nobis, in altero nostris consulentes. Nam quos amamus, in ipsis profecto requiescimus; a quibus autem amamur, ipsis nos in nobis requiem paramus. Porro amare in Deo, caritatem habere est: studere uero propter Deum amari, caritati seruire est.

2. Sed quid ego facio? Ego promissor breuitatis, iam tenebor prolixitatis exhibitor. Si de fratre Guerrico desideras, imo quia desideras scire, sic currit non quasi in incertum, sic pugnat non quasi erem uerberans. Sed quoniam scit neque pugnantis esse, neque currentis, sed miserentis Dei; ipsum  rogat a te orari pro se, quatenus qui iam donauit ei et pugnare et currere, det et uincere et peruenire. Abbatem uestrum mihi, non tantum propter te, sed et propter suam bonam famam carissimum, corde meo et ore tuo saluto, gratantissime eum uisurus illo et tempore et loco quo promisisti. Notifico etiam tibi, quod et nunc paulisper aggrauata manu Domini super me, impulsus euersus sum ut caderem, ita ut securi ad radicem infructuose arboris corporis mei apposita, iamiamque succidi metuerem: cum ecce tuis ceterorumque amicorum nostrorum orationibus et hac uice pius Dominus pepercit mihi, sub spe tamen promissi fructus in futuro.



EPISTOLA XCI. AD ABBATES SUESSIONE CONGREGATOS  . Abbates excitat ad strenue curandum negotium, cuius causa conuenerunt. Studium profectus serio commendat: nil morandum, si tepidi quidam et dissoluti forsan detrectent et obmurmurent.


Reuerendis abbatibus apud Suessionem in nomine Domini congregatis, seruus sanctitatis eorum  frater BERNARDUS abbas dictus de Clara-ualle, que recta sunt uidere, constituere, et tenere.

1. Irascor occupationibus meis, quibus impedior interesse conuentui uestro, corpore tamen duntaxat. Nam spiritum nec spatia terrarum, nec turba curarum absentare queunt: quippe orantem pro uobis, congratulantem uobis, atque in uobis quiescentem. Non me, inquam, sanctorum potest carere conuentus, nec loci corporisue distantia priuat prorsus a consilio iustorum et congregatione: illo presertim consilio, in quo non hominum traditiones  obstinatius defensantur, aut superstitiosius obseruantur; sed diligenter humiliterque inquiritur, que sit uoluntas Dei bona, et beneplacens, et perfecta. Illuc toto desiderio feror, deuotione immoror, condelector  amore, inhereo consensu, emulatione persisto.

2. Ne ergo in uacuum uos  conuenisse subsannent qui dicunt uobis, Euge! euge! contendite, obsecro, bonas facere uias uestras et studia uestra, que profecto nimis bona esse non possunt. Esto quod possis nimium fortassis esse iustus, possis et nimium sapiens: sed plane bonus ultra modum esse non potes. Et quidem lego: Noli esse nimium iustus ; lego: Non plus sapere quam oportet sapere : nunquid autem, aut, Ne sis nimium bonus; aut, Non plus bonus quam oportet? Nemo esse bonus plus quam oportet potest. Bonus 98 erat iam Paulus; et tamen  nequaquam contentus, libenter se ad ea que ante sunt, extendebat, posteriora obliuiscens , et se ipso semper melior effici studens. Solus Deus melior se ipso esse idcirco non uult, quia non ualet.

3. Recedant a me et a uobis qui dicunt: Nolumus esse meliores quam patres nostri, tepidorum et dissolutorum se filios protestantes. Quorum memoria in maledictione est, quia manducauerunt uuas acerbas, quibus dentes filiorum obstupuerunt. Aut si sanctis et bona memorie patribus gloriantur; imitentur certe sanctitatem, quorum indulgentias dispensationesque pro lege defenduut. Quanquam sanctus Elias, Non sum, inquit, melior quam  patres mei : et non dixit se nolle patribus esse meliorem. uidit Iacob in scala Angelos ascendentes et descendentes : nunquid stantem quempiam, siue sedentem? Non est stare omnino in pendulo fragilis scale; neque in incerto huius mortalis uite quidquam in codem statu permanet. Non habemus hic manentem ciuitatem, nec futuram adhuc possidemus, sed inquirimus. Aut ascendas necesse est, aut descendas: si attentas stare, ruas necesse est. Minime pro certo est bonus, qui melior esse non uult: et ubi incipis nolle fieri melior, ibi etiam desinis esse bonus.

4. Recedant etiam a me et a uobis qui dicunt bonum malum, et malum bonum. Qui dicunt cultum iustitie malum, quodnam bonum iam bonum  reputaturi sunt? Unum uerbum olim locutus est Dominus, et Pharisei scandalizati sunt . At nouos nunc Phariseos non uerbum, sed silentium scandalizat. In hoc uno certe aduertitis, quod occasionem querunt aduersum uos. Sed sinite illos; ceci sunt, duces cecorum. Intendite saluti paruulorum, non murmuri maleuolorum. Non ualde illorum uobis curandum est scandalum, qui non sanantur, nisi uos infirmemini. Sed nec ut uestris ipsis omnia in omnibus placeant que statuitis, exspectandum. Alioquin aut nullum, aut rarum bonum constituitis. Satius uero ipsorum profectibus, quam uoluntatibus prouidetis; fideliusque inuitos trahitis ad Deum, quam desideriis cordis eorum relinquitis. Commendo me sanctis orationibus uestris.



EPISTOLA XCII  . AD HENRICUM REGEM ANGLORUM. Monachis a se missis ad construendum monasterium, regis fauorem postulat.


HENRICO illustri Anglorum regi, BERNARDUS abbas dictus de Clara-ualle, celorum Regi de terreno regno seruire fideliter, et humiliter obedire

In terra uestra tenetur preda Domini mei atque uestri  , et illa preda, pro qua maluit mori, quam carere illa. Ego eam sequi disposui, et mittere de nostra militia, qui in manu ualida, si uobis non displicet, requirant, recuperent et reducant. Et nunc huius rei gratia premisi hos quos presentes  cernitis exploratores, qui esse  rei indagent sagaciter, renuntientque fideliter. Assistite eis tanquam nuntiis Domini uestri, et in ipsis feudum uestrum deseruite  . Ipse uero ad honorem suum, ad salutem uestram, ad patrie sospitatem et pacem, letum uos et inclytum perducat in bonum ac placidum finem.



99 EPISTOLA XCIII. AD HENRICUM WINTONIENSEM EPISCOPUM  . Officiose eum salutat.

uiro illustri domino HENRICO, Dei gratia Wintoniensi episcopo, BERNARDUS abbas dictus de Clara-ualle, in Domino salutem.

Multorum iam relatione letabundus accepi, locum gratie non infimum humilitatem nostram apud uestram  Celsitudinem obtinere. Non sum meritus, sed eo non ingratus. Itaque refero gratiam pro gratia, etsi non condignam, certe quam possum. Nec uereor, quantula sit, oblatam, uel potius relatam a uobis sperni, quam et amanter promereri, et dignanter  preuenire curastis. uerum modo plura scribere supersedi, donec uestro, si dignum iudicatis, agnoscam rescripto, hec pauca qualiter accipiatis. Que autem rescribere uel iniungere uerbo placuerit, abbati Ogerio  committere bene potestis, per quem et hec nostra recepistis. Pro quo etiam uestram Excellentiam compellamus, quatenus eum et notum ex hoc habeatis, et commendatum, utpote hominem honestate, scientia, religioneque commendabilem.



EPISTOLA XCIu  . AD ABBATEM CUIUSDAM MONASTERII EBORACENSIS  , UNDE EXIERAT PRIOR CUM ALIQUANTIS FRATRIBUS  .

1. Consilium expetitis a me litteris transmarinis,  quod utinam ab alio potius quesissetis. Coarctor siquidem e duobus. Si enim non respondero, taciturnitas contemptum quodammodo sonare uidebitur. Respondere autem sine periculo me posse non uideo, cum quidquid respondero, necesse sit aut  scandalum cuipiam generare, aut reddere securum quemquam plus quam oportet, aut certe in quo non oportet. Quod a uobis recesserunt fratres uestri, nec nostro, nec nostrorum factum est, me sciente, consilio uel hortatu. Credimus autem ex Deo fuisse, quod nec tantis potuit dissolui conatibus. Credimus hoc idem et ipsos sentire fratres, qui nostrum tantopere de se ipsis consilium flagitant, credo remordente eos conscientia quod retro abierint. Alioquin beati sunt secundum Apostolum, si se non iudicant in eo quod probant . Ceterum quid faciam, ut interrogatus nec silendo, nec respondendo molestus sim cuiquam? Ita fortassis expediar, si misero eos qui me interrogant, ad doctiorem, et cuius reuerentior sanctiorque auctoritas sit. Sanctus  papa Gregorius in libro Pastorali: »Quisquis bonum maius subire,« inquit, »proposuit, bonum minus, quod potuit, sibi illicitum fecit.« Ad quod probandum subiicit testimonium de Euangelio, dicens: Nemo mittens manum suam ad aratrum, et respiciens retro, aptus est regno celorum , et infert: »Qui igitur fortiori studio intenderat, retro respicere conuincitur, si relictis bonis amplioribus ad minima retorquetur .« Item ipse in Homilia tertia super Ezechielem: »Sunt nonnulli, qui bona quidem que nouerunt, operantur, atque hec operantes meliora deliberant; sed retractantes, meliora que deliberauerant, immutant. Et quidem bona agunt que ceperant, sed a  melioribus que deliberauerant, succumbunt. Hi nimirum ante humana iudicia stare uidentur in opere; sed ante omnipotentis Dei oculos occiderunt in deliberatione.«

2. En speculum. In hoc non uultum natiuitatis, 100 sed factum reuersionis sue considerent: hic se discutiant, hic se diiudicent, cogitationibus suis accusantibus siue defendentibus, et quidem apud spiritualem qui omnia diiudicat, et ipse a nemine iudicatur. Quidnam uero maius aut minus, superius aut inferius, arctius siue remissius sit, quod uidelicet reliquerunt, an ad quod redierunt; ego quidem haud temere definierim, ipsi uiderint. Et hoc illis Gregorius. Tibi uero, pater reuerende, tam tuta certitudine, quam nuda ueritate ego dixerim, omnino  non expedire spiritum uelle exstinguere. Noli,  inquit, prohibere eum qui potest bene facere; sed, si uales, et ipse bene fac . Gloriari autem magis oportet in profectibus filiorum, quoniam filius sapiens gloria est patris . De cetero nemo mihi molestus sit, quod iustitiam Dei non abscondi in corde meo: nisi quod minus fortasse, ob uitandum scandalum, quam debui, dixi.



EPISTOLA XCu  . AD TURSTINUM ARCHIEPISCOPUM EBORACENSEM. Charitatem et beneficentiam eius erga religiosos laudat.

Patri carissimo et domino reuerendo TURSTINO, Dei gratia Eboracensi archiepiscopo, BERNARDUS abbas Clare-uallis, salutem plurimam dicit.

Splendor operis, et opinionis odor bene, ut comperi,  in gloria uestra conuenerunt. Opinionem opus probat nec falsam fuisse, nec uacuam, cum quod ante sparserat ubique fama uolans, res ipsa faciat manifestum. Quomodo nunc uel maxime claruit zelus iustitie, eminuit et inualuit sacerdotalis uigor in defensione uidelicet pauperum, et pauperum quibus non erat adiutor  ! Olim quidem opera misericordie et eleemosynas uestras enarrabat omnis Ecclesia sanctorum: sed hoc uobis commune cum pluribus, quippe quod et a cunctis substantiam huius mundi habentibus exigitur. uerum hoc opus episcopale, hoc paterne pietatis tam egregium specimen, hic uere diuinus feruor, quo pro tuendis suis pauperibus ille procul dubio zelum uestrum accendit et accinxit, qui facit Angelos suos spiritus,  et ministros suos ignem urentem; hoc totum, inquam, speciale accessit, uestre dignitatis decus, insigne officii, ornamentum corone. Aliud est relicere uentrem esurientis, et aliud sanctam zelare paupertatem. Ibi enim seruitur nature, hic gratie. uisitabis, inquit, speciem tuam, et non peccabis . Ergo qui alienam carnem fouet, facit ne peccet: qui autem alienam sanctitatem honorat, fructificat sibi. Ideo ait: Desudet eleemosyna in manu tua, donec inuenias [al., uideas] iustum cui des. Quo fructu? Quoniam qui recipit iustum in nomine iusti, mercedem iusti accipiet  Soluamus proinde nature debitum, ne peccemus: simus gratie coadiutores, ut et participes fieri mereamur.  Sane utrumque ita in uobis admiramur, ut  utrumque datum uobis desuper fateamur: quatenus diuinis laudibus eternaliter misceatur, quidquid ex uobis temporaliter necessitatibus nostris impenditur, merito reuerende et omni amoris sinceritate colende atque amplectende pater.



101 EPISTOLA XCuI. AD RICHARDUM FONTANENSEM ABBATEM  , ET SOCIOS EIUS, QUI DE ALIO ORDINE AD CISTERCIENSEM TRANSIERANT. Laudat eos ob renouationem religiose discipline.

Quanta audiuimus et cognouimus ea, et fratres nostri uterque Gaufridus annuntiauerunt nobis, quemadmodum nouiter recaluistis igne Dei, conualuistis de infirmitate, refloruistis in nouitate sancta. Digitus Dei est iste, subtiliter operans, suauiter renouans,  salubriter mutans, non quidem de malis bonos, sed de bonis faciens meliores. Quis dabit mihi ut transeam, et uideam uisionem hanc magnam? Nec enim minus mira minusue iucunda ista promotio est, quam illa mutatio: nisi quod multo facilius reperias multos seculares conuerti ad bonum, quam unum quempiam de religiosis transire ad melius. Rarissima auis in terris est, qui de gradu, quem forte in religione semel attigerit, uel parum ascendat. uestrum proinde, dilectissimi, tam insigne, quam salubre factum non solum nos, qui serui uestre sanctitatis esse percupimus, sed et uniuersam merito letificat ciuitatem Dei: quippe quo rarius, eo et clarius. Erat autem et necessarium ad cautelam, proximam defectui mediocritatem transcendere, et  declinare teporem, qui Deo uomitum prouocat; sed et sic oportebat propter conscientiam. Professis siquidem sanctam Regulam, an citra eius puritatem sistere gradum tutum sit, ipsi sensistis. Dolens doleo, quod urgente diei malitia, et nuntio festinante, plenum affectum exili cogor designare stilo, et breui chartula latam comprehendere caritatem. Si quid deest, frater Gaufridus uiua uoce supplebit  .



EPISTOLA XCuII. AD DUCEM CONRADUM  . Dehortatur eum a bello comiti Gebennensi inferendo, ne contra se ultorem Deum prouocet.

1. Omnis potestas ab ipso est, cui dicit propheta:  Tua est potentia, tuum regnum, Domine; tu es super omnes gentes . Hinc ergo dignum duxi tuam, o illustris princeps, commonere Excellentiam, quantum te oporteat deferre terribili, et ei qui aufert spiritum principum. Comes Gebennensis, ut accepimus per os eius, ad iustitiam se obtulit, et offert de omnibus que te dicis habere aduersus eum. Si super hoc alienam pergis inuadere terram, ecclesias destruere, incendere domos, exsulare pauperes, homicidia perpetrare, et humanum fundere sanguinem; non est dubium quin grauiter irrites aduersum te Patrem orphanorum et Iudicem uiduarum. Eo certe irato, non expedit tibi dimicare in quantalibet multitudine uel fortitudine. Nihil enim intererit apud omnipotentem Dominum sabaoth, in multis an  in paucis, cui uolet dare uictoriam. Ipse nimirum cum uoluit fecit, 102 ut unus mille, et duo fugarent decem millia .

2. Hec pauper ego, pauperum permotus clamoribus, tue Magnificentie scribere uolui, sciens tibi honorificentius humilibus consentire, quam hostibus cedere: non quod putem hostem te fortiorem, sed quod nouerim Deum omnipotentem potentiorem, qui superbis resistit, humilibus autem dat gratiam. Huius rei gratia tuam, uir nobilis, presentiam adissem, si licuisset. Nunc autem pro me hos de fratribus nostris destinare curaui, si forte suis et nostris precibus a tua Dignitate obtineant uel perfectam concordiam, si fieri potest, aut certe inducias, usquedum liceat nobis firmam querere pacem,  ad Dei uoluntatem, et honorem tuum, et patrie salutem. Alioquin si nec oblatam iustitiam recipis, nec nos precantes respicis, imo Deum in nobis de tua te salute commonentem non attendis, uideat ipse et iudicet. Scimus autem quod merito formidamus, difficile posse congredi tantos exercitus absque partis grauissima strage.



EPISTOLA XCuIII. DE MACHABAEIS, SED AD QUEM SCRIPTA SIT IGNORATUR  . Respondet ad questionem, cur ex iustis antique legis, solis Machabeis Ecclesia diem festum decreuerit.

1. Quod per fratrem Hescelinum  tua Charitas  a mea paruitate quesiuit, inde iam ad me scripserat Fulco Sparnacensis abbas  . Cui ego nil rescripsi; uolens, si quam forte super hoc reperissem Patrum sententiam, ipsam potius ei transmittere, quam nouum uel nostrum quidpiam respondere: qua non facile occurrente, iam quod sentio ego, sic interim utrique respondeo, ut quodcunque forte rationabilius quilibet uestrum super eadem questiuncula quandoque uel legerit, uel audierit, uel certe ipse senserit, mihi uicissim impartiri non negligat. Queris itaque quidnam uisum Patribus fuerit, ut solis ex omnibus antiquis iustis singulari quodam priuilegio Machabeis annuam celebritatem pari cum nostris martyribus ueneratione decernerent in Ecclesia solemniter exhibendam? Si dixero dignos  merito martyrum gloria iudicatos, quibus non impar fuit in martyrio uirtus; erit forsitan solutum, cur ipsos, sed necdum plane cur solos: cum et alios nonnullos ex ueteribus pari constet zelo pietatis occubuisse, non tamen pari et tripudio recoli meruisse. Quod si illis non immerito huiuscemodi legatur solemnis celebritas, quia nimirum quod prebuit uirtus, preripuit tempus: cur non et eadem fuit in Machabeis consideratio? siquidem et ipsi pro tempore, non ad celi mox gaudia, sed ad inferni tenebras descenderunt: ne tunc quippe apparente Primogenito ex mortuis, qui aperiret credentibus regna celorum; agno uidelicet de tribu Iuda, qui aperit, et nemo claudit, ad cuius introitum cum omni auctoritate supernis potestatibus diceretur, Tollite portas,  principes, uestras; et eleuamini, porte eternales, et introibit Rex glorie . Proinde, si incongruum uidetur cum gaudio recolere transitum qui gaudii non fuit, caueatur et in istis: aut, si istos ob sue uirtutis meritum 103 festiuo prosequi fauore placet, cur non itidem deferetur et illis?

2. An dicendum est, utrosque quidem in morte communem habuisse cum martyribus pietatis causam, sed non etiam utrosque pariter eamdem cum illis adeptos fuisse martyrii formam? Uniuersis nempe tam ueteris, quam Noui Testamenti martyribus eque conuenit pro iustitia occubuisse: sed interest quod isti passi sunt, quia illam tenebant; illi, quia non tenentes reprehendebant; isti, quod eam non  desererent; illi, quod deserentes perituros esse assererent. Et ut breuiter totum in quo differunt, proferamus: hos cultus, illos zelus iustitie martyres fecit. Soli ex ueteribus Machabei, quia non solum causam, sed et formam, ut dixi, noui martyrii tenuerunt;  iure fortasse in Ecclesia cum nouis Ecclesie martyribus eamdem consuete celebritatis gloriam assecuti sunt. Instar quippe martyrum nostrorum libare et ipsi diis alienis, patriamque deserere legem, imo mandata Dei transgredi cogebantur; renuebant, et moriebantur.

3. Non sic Isaias, non sic Zacarias, non denique uel magnus ille Ioannes Baptista ita mortuus est: quorum primus serra fertur scissus fuisse; secundus inter templum et altare legitur occisus ; tertius in carcere decollatus. Si queritur, a quibus? ab iniustis et impiis. Si qua causa? pro iustitia et pietate. Si quomodo? non tam eas confitendo, quam proponendo. Proponebant ueritatem odientibus [al. audientibus] eam: ueritas pariebat  eis odium, et odium mortem. Licet iniusti et impii, non tam tamen in illis pietatem persequebantur, quam a se repellebant: nec tam in illorum iustitiam ferebantur, quam propriam tuebantur iniustitiam. Aliud est aliena inuadere, aliud defendere sua. Non est idipsum nolle sequi ueritatem, et persequi; inuidere credentibus, et increpantibus indignari: obturare os confitentium, et redarguentium stimulos non ferre patienter. Denique misit Herodes, et tenuit Ioannem. Quam ob rem? quia Christum predicabat? quia uir bonus erat et iustus? imo propter hoc magis reuerebatur illum, et audito eo multa faciebat. Sed quoniam arguebat Herodem Ioannes propter Herodiadem uxorem Philippi fratris sui: ideo uinctus, ideo et decollatus est , passus quidem  et ipse pro ueritatis, sed quam zelare uideretur, non negare cogeretur. Hinc est quod hec ipsa tanti martyris passio, multorum, etiam longe minorum, festiuitatibus minus festiue recolitur.

4. Profecto si tali ratione et ordine passi fuissent Machabei, ne ulla quidem fieret de eis mentio. Nunc autem quoniam similes illos fecit martyribus christianis non dissimilis ueritatis confessio, merito eos similis prosequitur et ueneratio. Nec moueat sane, quod, quemadmodum martyres, nominatim et ipsi pro Christo minime passi sunt: quia non interest, siue sub Lege pro legalibus obseruantiis, siue sub Gratia pro mandatis euangelicis quis patiatur. Uterque enim eque pro ueritate, ac per hoc pro  Christo, qui dixit, Ego sum ueritas , pati cognoscitur. Itaque plus contulit Machabeis in hac parte martyrii genus, quam uirtus: quando ne hos quidem ex Patribus, quos pari constat uirtute illo in tempore pro iustitia decertasse, pari etiam  honore concelebrat presens duntaxat Ecclesia. Puto quod arbitretur indignum, quantumlibet laudabili morti, que Christi mortem precederet, diem festum impendere: presertim cum ante illam salutiferam passionem, non festiua gaudia, sed claustra tenebrosa quosque morientes exciperent. Sane Machabeos ideo, ut dictum est, excipiendos iudicauit Ecclesia, quoniam quod eis negabat tempus, contulit martyrii genus.

5. Nec solum ipsos, sed et qui forte uite iam in carne manifestate mortem sua morte preuenerunt, siue morientes in ipsa, sicut Simeon et Ioannes Baptista; siue etiam pro ipsa, sicut Innocentes, quos alia ratione, licet ad inferos et ipsi descenderint, ritu nichilominus solemni ueneramur. Et innocentes  quidem, quoniam iniustum profecto fuit innocentiam 104 pro iustitia morientem ulla uel presenti gloria defraudari. Ioannes quoque, sciens quod a diebus suis regnum celorum uim patitur, unde et clamat, Agite penitentiam, appropinquauit regnum celorum ; simulque uidens uitam se protinus secuturam, mortem letus excepit. Quod utique ab ipso Domino moriturus sciscitari sollicitus fuit, ac certificari meruit. Nam cum per discipulos eum interrogasset, Tu es, inquiens, qui uenturus es, an alium exspectamus? post enarrata plura miracula audiuit: Et beatus qui non fuerit scandalizatus in me . In quo nimirum uerbo significauit se Dominus moriturum, et tali morte, que posset Iudeis esse scandalum, Gentibus stultitia. Ad hanc uocem sponsi  gaudens amicus sponsi alacri animo precessit, quo et illum in proximo esse uenturum, iam dubitare non potuit. Porro qui letus, et tam letus potuit mori, potuit et letam sibi memoriam promereri. Sed et senex ille tam plenus uirtutum quam dierum, morte iam propinqua uitam baiulans in manibus, aiebat, Nunc dimittis seruum tuum, Domine, secundum uerbum tuum in pace: quia uiderunt oculi mei salutare tuum ; ac si diceret: Securus descendo in carcerem, qui tam presto meam sentio redemptionem. Et hic ergo, qui cum tam secura iucunditate et iucunda securitate moritur, merito in Ecclesia celebrari cum gaudio memoratur.

6. Ceterum illa qua ratione mors festiua reputabitur,  quam nulla gaudiorum festiuitas comitatur? aut unde gaudium sumeret moriturus, qui se et ad infernales descendere tenebras certus erat, nec certi quidpiam secum ferebat, unde in proximo de sui liberatore consolaretur? Inde est quod unus sanctorum, cum audiret, Dispone domui tue, quia morieris tu, et non uiues, conuertit se ad parietem, et fleuit fletu magno, atque ita impetrauit exose mortis aliquam dilationem. Hoc denique et miserabiliter plangebat, dicens: In dimidio dierum meorum uadam ad portas inferi et paulo post: Non uidebo, inquit, Dominum Deum in terra uiuentium, non aspiciam  hominem ultra, et habitatorem quietis . Hinc et alius quidam: Quis mihi hoc tribuat, ait, ut in inferno protegas me, et abscondas me, donec pertranseat furor tuus; et constituas mihi tempus in quo recorderis mei?  Isrel quoque ad filios aiebat: Deducetis canos meos cum dolore ad inferos . Quid in his solemnis letitie, quid festiue celebritatis apparet?

7. Nostri autem martyres cupiunt dissolui, et esse cum Christo; certi, ubicunque est corpus, illo sine mora congregatum iri et aquilas. Mox, inquam, ibi exsultant iusti in conspectu Dei, et delectantur in letitia. Ibi, ibi, benignissime Iesu, ibi statim, ut de hoc seculo nequam sanctus quisque eripitur, adimpletur letitia cum uultu tuo. Una ibi uox iubilo  resonat sempiterno, uox una exsultationis et salutis in tabernaculis iustorum: Anima nostra sicut passer erepta est de laqueo uenantium; laqueus contritus est, et nos liberati sumus . Nunquid hoc decantare libebat apud inferos sedentibus in tenebris et umbra mortis, dum non erat qui redimeret, neque qui saluum faceret, quando necdum uisitauerat nos oriens ex alto, primitie scilicet dormientium Christus? Merito igitur Ecclesia, que gaudere cum gaudentibus, flere cum flentibus nouit; quos pares iudicat in uirtute, discernit tamen ex tempore; nec pari putat prosequendum obsequio, et transitum ad uitam, et descensum ad inferos.

8. Itaque martyrium facit causa, tempus genusque discernunt. Tempus quippe Machabeos a nouis martyribus  disiungit, coniungit antiquis. Genus uero nouis aggregat, segregat a ueteribus. Et he quidem in Ecclesia premissis ex causis differentie obseruantur. Ceterum apud Deum uniuerso cetui sanctorum commune est quod sanctus ait Propheta: Pretiosa in conspectu Domini mors sanctorum eius . Unde autem pretiosam dixerit, exponat nobis: Cum dederit, inquit, dilectis suis somnum, ecce hereditas Domini filii, merces fructus uentris . Nec putemus solos martyres esse dilectos, cum recolamus dictum de Lazaro, Lazarus amicus noster dormit : 105 denique, Beati mortui qui in Domino moriuntur . Non soli qui pro Domino, sicut martyres, sed et qui in  Domino moriuntur, sicut confessores, profecto beati sunt. Due proinde res mihi uidentur mortem facere pretiosam, uita et causa; sed amplius causa, quam uita. Porro illa erit pretiosissima, quam et causa commendat et uita.



EPISTOLA XCIX. AD MONACHUM QUEMDAM  . Ob monachi cuiusdam a suo cenobio discessum anxius, eiusdem litteris sinistra se suspicione liberatum scribit.

Nuntium quo te dicis fuisse turbatum, frater Willelmus  non sua, sed tua necessitate putauit ad te dirigendum. Siquidem ipse suo more Dei gratia fortiter agit, alienam a se interim adhuc faciens illam sententiam: uir duplex animo inconstans est in omnibus uiis suis . uias quippe Domini simpliciter, ac per hoc confidenter ambulans, non sentit illud ue, de quo dicitur: ue terram ingredienti duabus uiis!  Te autem audieramus in discordia uersari, domum uestram non sine graui scandalo abbatis et fratrum deseruisse, solumque habitare in nescio quo satis inconuenienti loco. Quo rumore nobis permotis, anxieque querentibus si quo modo tibi a nobis posset consultum iri; nichil paratius occurrere potuit, quam ut, te uocato ad nos, per te de te certiores prius effici curaremus: sicque  quod in promptu esset, presentes presenti consuleremus. Sed iam tuo scripto, nostroque rescripto, utrorumque ab alterutro false suspicionis timore depulso, pariter quiescamus. uerum hac falsitate quam uera sit ad nos inuicem dilectio, comprobatum est; quam quidem dilectionem per hanc mutuam nostri sollicitudinem, non infructuose nunc renouatam esse putauerim; cuius fructum tunc nos quidem copiosum speraremus accipere, si tui nobis copia cum opportunitate daretur. Alioquin opportunius ducimus nos nostra contentos esse inopia, quam importuna copia abundare.



EPISTOLA C. AD EPISCOPUM QUEMDAM. Eius erga religiosos pauperes fauorem et beneficentiam laudat.


Si minus uos pro tanti operis susceptione feruere comperissemus, hortandus nobis super hoc et obsecrandus essetis. Nunc uero cum prima inuitauerit nos uestra precurrens deuotio, restat ut ei a quo bona cuncta procedunt, et referamus grates pro bono quod dedit uelle; et fundamus preces, ut adiiciat et perficere pro bona uoluntate. Tamen gaudium meum non tacebo uobis. Quas nempe putatis delicias cordi meo afferat uestra huiuscemodi intentio? Delectabitur in crassitudine anima mea, si infatigabilem cognouero uos in studiis salutaribus et honestis.  Gaudeo enim, non quia quero donum, sed requiro fructum. Libenter accipio beneficium quod prosit danti; alioquin non ambulo in caritate illa que non querit que sua sunt . Et quidem nobis in hoc bene facitis, sed uobis melius: nisi forte excidit uobis illa sententia, Beatius est dare quam accipere . Hoc plane decet episcopum, hoc sacerdotium uestrum commendat, ornat coronam, nobilitat dignitatem, si quem ministerium prohibet esse pauperem, administratio probet pauperum amatorem. Non enim paupertas uirtus reputatur, 106 sed paupertatis amor. Denique beati pauperes, non rebus, sed spiritu .



EPISTOLA CI. AD RELIGIOSOS. Monachum, qui sine licentia discesserat, redeuntem benigne suscipi postulat.


Fratrem Lambertum, quem in aliquibus forte fluctuantem suscepimus, orantibus quidem uobis pro ipso constantem remisimus, et nulla iam, ut opinamur, scrupulositate pristina laborantem. Causam quippe aduentus eius, necnon et discessionis modum et intentionem sollicite nobis perscrutantibus, intentionem quidem uisus est habere inculpabilem, sed causam plane non sufficientem, ut tali modo, id est sine licentia, discedere debuisset. Unde et sumpta iuste in eum inuectionis occasione, increpato ut oportebat, et confirmato in quibus nutabat, reditum  ei persuasimus. Et pro redeunte rogamus, dilectissimi fratres, esse uos uidelicet prestabiles super fratris presumptione, sed presumptione, ut uidetis, satis simplici, et non malitiosa: quandoquidem neque ad dexteram neque ad sinistram declinauit, sed directo ad nos tramite uenit, quos utique pro certo sciebat uestre esse sanctitatis seruos, uestre religionis amatores sincerissimos, et emulatores fidelissimos. Suscipite ergo eum uos, qui spirituales estis, in spiritu lenitatis; confirmeturque in eo caritas, et excuset malum factum intentio bona. Imo recuperate cum gaudio, quem dolebatis amissum; contractamque de fratris egressione ac transgressione tristitiam effuget citissima de regressione letitia. Confido autem de Omnipotentis misericordia, quia  quidquid exasperauit inordinata discessio, postmodum deliniet emendata conuersatio.



EPISTOLA CII. AD QUEMDAM ABBATEM. Monachi cuiusdam dyscoli emendationem omni modo tentandam; sed incorrigibilem eiiciendum, ne plures eius consortio deprauentur.

1. Super fratre turbato, et turbante fratres, et contemnente magistrum, breue tibi, sed fidele damus consilium. Diaboli studium est circuire in domo Dei, et querere quem deuoret; tue e contra uigilantie, in quantum potes, nunquam locum dare diabolo. Quanto igitur ille acrius insistit, quomodo a grege infirmam separet ouiculam, quatenus eo licentius  rapiat, quo iam non fuerit qui eripiat; tanto enixius tibi, quantum in te est, resistendum est, ne de manu tua possit eam eruere, ne quando dicat inimicus: Preualui aduersus eum. Itaque aggredere fratrem omni officio caritatis; uidelicet beneficiis, salutaribus monitis, secretis increpationibus, publicis inhortationibus, duris etiam et uerborum et uerberum correptionibus; quodque efficacius esse solet, tuis ad Deum pro eo fratrumque piis orationibus.

2. Quod si iam hec omnia fecisti, nec profecisti; ad Apostoli consilium confugiendum est, dicentis: Auferte malum ex uobis . Auferatur ergo malus, ne malos generet. Neque enim potest arbor mala fructus nisi malos facere. Auferatur  autem dico, sed non quomodo ipse uult; ut uidelicet tanquam ex tua licentia, cum male secura conscientia extra congregationem, contra professionem, deuitans subiectionem, sui iuris esse, sua permittatur uiuere lege;  107 sed abscindatur, ut ouis morbida a grege, ut putridum membrum a corpore; qui iam exinde se pro certo nouerit a te haberi tanquam ethnicum et publicanum. Et ne timeas esse contra caritatem, si unius  scandalum multorum recompensaueris pace, quippe qui sua forte malitia, fratrum cohabitantium turbare facile poterat unanimitatem. Consoletur te illa Salomonis sententia: Quem Deus negligit, nemo potest corrigere ; et illa Saluatoris: Omnis plantatio, quam non plantauit Pater meus, eradicabitur ; et illa beati Ioannis euangeliste de schismaticis: A nobis exierunt, sed non erant ex nobis ; et rursus apud Apostolum: Infidelis si discedit, discedat . Alioquin non est relinquenda uirga peccatorum super sortem iustorum, ut non extendant iusti ad iniquitatem manus suas. Melius est enim ut pereat unus, quamunitas  .



EPISTOLA CIII. AD FRATREM WILLELMI MONACHI CLARAE-uALLENSIS  . Insigni paupertatis religiose commendatione preuia, perstringit in eo nimium in res terrenas affectum, cum damno pauperum, imo suo ipsius coniunctum, ut qui mallet sua morti, quam amori Christi, cedere.

1. Etsi facie ignotus nobis, etsi corpore remotus a nobis, amicus tamen es; et amicitia notum iam nobis et presentem te facit. Hanc tibi, te nesciente,  comparauit non caro et sanguis, sed spiritus Dei, qui Willelmum fratrem tuum eterna nobis societate et spirituali caritate deuinxit, ac per eum te quoque, si dignum iudicas. At, si sapis, non contemnes eorum amicitiam, quos ueritas beatos clamat, et reges pronuntiat celorum . Quam quidem beatitudinem non inuidemus tibi: nec enim communicata tibi, nobis minuitur; nec nostri proinde termini restringuntur, si et tu regnaueris. Quenam uero inuidie causa potest esse, ubi sortium magnitudini consortium multitudo nil detrahit? uolo te esse amicum pauperum, magis autem imitatorem. Ille gradus proficientium est, hic perfectorum. Amicitia pauperum, regum amicos constituit; amor  paupertatis, reges. Regnum denique celorum pauperum est; et est regie potestatis beare pro uoluntate amicos. Facite, inquit, uobis amicos de mammona  iniquitatis; ut, cum defeceritis, recipiant uos in eterna tabernacula . uides quia magna dignitas sancta paupertas sit, ut non modo patrocinium ipsa sibi non querat, sed et ferat indigentibus. Quale est hoc, absque interuentu cuiuspiam angelorum uel hominum, sola diuine gratie confidentia, accedere per temetipsum ad uultum glorie, capessere summa rerum, attingere totius magnificentie culmen?

2. uerum qualibus ista tu tibi impedias rebus, utinam sine dissimulatione attendas. ue! ue! uapor est ad modicum parens, quod eterne felicitatis aditum intercludit, quod perennis luminis incircumscriptam caritatem abscondit, quod uniuersitatis scientia fraudat, quod summe priuat dignitatis  honore. Quousque tu tante glorie prefers fenum, quod hodie est, et cras in clibanum mittitur; carnem dico et eius gloriam? Siquidem omnis caro fenum, et omnis gloria eius tanquam flos feni . Si sapis, si habes cor, si tecum est lumen oculorum tuorum, desine iam ea sequi, que et assequi miserum est. Beatus qui post illa non abiit, que possessa onerant, amata inquinant, amissa cruciant. Annon ea satius cum honore spernis, quam cum dolore perdis? annon ea prudentius Christi cedis amori, quam morti? Est in insidiis predo, cuius manibus nec te nec tua potes subducere. Non poterit preuideri, quia tanquam 108 fur in nocte ita ueniet. Nihil intulisti in hunc mundum, haud dubium quia nec quidquam auferes . Dormies  somnum tuum, et nichil inuenies in manibus tuis. Sed nosti hec: non est in docendo te superflue laborandum. Orandum potius ut, quod tibi iam nosse datum est, detur et implere prout oportet.



EPISTOLA CIu. AD MAGISTRUM  GUALTERUM DE CALuO-MONTE. Hortatur eum ad fugam seculi; monens potiorem esse causam Christi, et anime, quam parentum.

1. Sepe meum animum dulcissima tui subeunte memoria, doleo super te, Gualtere carissime, cogitans nimirum illud tue iuuentutis decus, et ingenii acumen, scientie et eruditionis ornatum, quodque his omnibus excellentius est in christiano, tuos illos mores ingenuos quam inanibus studiis atteras, dum  de tantis muneribus, non auctori Christo, sed rebus deseruias transitoriis. O si  mors inopinata subripiens ista concusserit, heu!  subito cuncta. uelut ad impulsum urentis et furentis uenti, tanquam fenum uelociter arescent, et quemadmodum olera herbarum cito decident. Quid ergo tecum tolles de omni labore tuo, quem operatus fueris super terram? quid retribues Domino pro omnibus que tribuit tibi? quid, inquam, lucri pro tot tibi creditis talentis referes creditori? O si uacuam manum inuenerit ille, ille donorum promptus quidem auctor, sed importunus exactor! ueniet enim, ueniet, et non tardabit, ad requirendum utique quod suum est cum usura. Suum nempe asserit omne, quod te in tua patria pomposis, sed periculosis fauoribus nobilitare uidetur. Genus clarum, corpus aptum, forma elegans, ingenium uelox, eruditionis utilitas, et honestas morum, gloriosa  quidem sunt, sed ei a quo sunt. Si tibi usurpas, est qui querat et iudicet.

2. Esto tamen: liceat tibi hec interim ascribere nomini tuo, et gloriari in laude tua, et uocari ab hominibus rabbi, et facere tibi nomen grande duntaxat super terram: quid tibi post mortem de his omnibus, nisi sola fortasse memoria relinquetur? et hoc quoque solummodo super terram. Scriptum quippe est: Dormierunt somnum suum, et nichil inuenerunt omnes uiri diuitiarum in manibus suis . Quod si hic est finis omnium laborum tuorum, ut pace tua dixerim, quid habes amplius iumento? Siquidem et de tuo palefrido  , cum mortuus fuerit, perhibebitur quia bonus fuit. Simul uide quid tibi ante tribunal illud terrificum  respondendum sit de eo quod acceperis in uano animam tuam, et animam talem: si tamen inueniaris nichil egisse amplius de immortali et rationali spiritu tuo, quam quoduis pecus de suo; cum brutus utique spiritus non uiuat, nisi quamdiu uiuificat, et uno eodemque momento et uiuificare pariter desinat et uiuere. Quid, queso, dignum te iudicabis, qui, factus ad imaginem factoris, tante in te maiestatis non defendis dignitatem; et tu, homo cum  esses, honorem tuum non intelligens, comparatus iumentis insipientibus, et similis factus sis illis! dum nil spirituale uidelicet aut eternum elaboraueris, sed instar belluini spiritus, qui ut a corpore, ita cum corpore dissoluitur, solis fueris contentus corporalibus  ac temporalibus bonis, euangelici illius surdus auditor consilii: Operamini non cibum qui perit, sed qui permanet in uitam eternam . Scriptum est autem quod non ascendit in montem Domini, nisi qui non accepit in uano animam suam. Sed ne is quidem, nisi etiam fuerit innocens manibus, et mundo corde . uideris tu an de tuis hoc 109 operibus simul et cogitationibus presumere audeas; sin autem, attende quid mereatur iniquitas, si sola sufficit inutilitas ad damnationem. Et reuera secura non erit spina uel tribulus, ubi securis infructuose arbori  poni uidebitur; nec parcet pungenti, qui minatur et sterili. ue igitur, et ue iterum de quo dicetur: Exspectaui ut faceret uuas, et fecit labruscas! 

3. Sed noui ego quam liquido et copiose hec me quoque tacente cogitare sufficias; materno uero deuinctus amore, necdum possis abiicere quod iam contemnere noris. Et quid ego ad hec respondebo tibi? Ut matrem deseras? sed inhnmanum uidetur. Ut cum ipsa maneas? sed nec ipsi expedit ut sit filio causa perditionis. Forte ut et mundo simul milites, et Christo? sed nemo potest duobus dominis seruire. Mater tua uult contraria tue, ac per hoc et sue ipsius saluti. Elige ergo tue duobus quod uis, aut unius uidelicet satisfacere uoluntati, aut utriusque  saluti. uerum si multum eam diligis, desere potius ipsam propter ipsam: ne, si Christum deseras ut maneas cum ipsa, propter te pereat et ipsa. Alioquin male meruit de te que te peperit, si propter te perit. Quomodo enim non perit, que ipsum quem peperit, perimit? Et hec dixerim, ut tuo aliquo modo carnali condescendam consulamque affectui. Ceterum fidelis sermo, et omni acceptione dignus: etsi impium est contemnere matrem, contemnere tamen propter Christum, piissimum est. Nam qui dixit, Honora patrem et matrem ; ipse etiam dixit: Qui amat patrem aut matrem plus quam me, non est me dignus .



EPISTOLA Cu. AD ROMANUM ROMANAE CURIAE SUBDIACONUM. uite religiose propositum urget, mortis memoriam inculcans.


BERNARDUS abbas Clare-uallis, ROMANO suo, quod suo.

Bene fecisti, carissime, tui nobis per litteras et renouans dulcem memoriam, et excusans molestissimam moram. Minime quidem desiderantium te cordibus ulla potuit subrepere quandoque obliuio tue dilectionis; sed te tui, fateor, pene oblitum esse putauimus, priusquam illas litteras uideremus. Nunc itaque rumpe moras, fac cito quod scripsisti; et si ueraciter stylus expressit affectum, efficaciter opus stylum testificetur. Quid tardas ipsum, quem iamdudum concepisti, spiritum parturire salutis? Nil mortalibus uel morte certius, uel incertius hora mortis:  siquidem tanquam fur in nocte, ita ueniet. ue pregnantibus in illa die! Si superuenerit et preuenerit hunc tam salutiferum partum, heu! perfodiet domum, sanctum germen exstinguet. Cum enim dixerint, Pax et securitas, tunc repentinus superueniet eis interitus, sicut dolor in utero habentis, et non effugient . uolo te mortem etsi non effugere, certe uel non timere. Iustus quippe mortem, etsi non cauet, tamen non pauet. Denique si morte preoccupatus fuerit, in refrigerio erit . Moritur quidem et iustus, sed secure; quippe cuius  mors ut presentis est exitus uite, ita introitus melioris. Bona mors, si peccato moriaris ut iustitie uiuas. Hec mors necesse est ut precurrat, ut sequatur illa secura. In hac uita, quandiu durat, compara tibi illam que semper durat. Dum uiuis in carne, morere mundo, ut post mortem carnis Deo uiuere incipias. Quid enim si conciderit mors saccum corporis tui, dum te subinde circumdet letitia? O quam beati mortui qui in Domino moriuntur, audientes a Spiritu, ut requiescant iam a laboribus suis!  Non solum autem; sed et succedit iucunditas 110 de nouitate, ac de eternitate securitas. Bona proinde mors iusti propter requiem, melior propter nouitatem, optima propter securitatem. E contra, mors peccatorum pessima .  Et audi unde pessima. Mala siquidem est in mundi amissione, peior in carnis separatione, pessima in uermis ignisque duplici contritione. Eia ergo festina, exi, recede: moriatur anima tua morte iustorum, quo fiant et nouissima tua horum similia. O quam pretiosa in conspectu Domini mors sanctorum eius!  Fuge, queso; in uia peccatorum ne steteris. Quomodo uiuere potes, ubi mori non audes? Cum panibus occurrere fugienti paratos nos esse confidito  .



EPISTOLA CuI. AD MAGISTRUM HENRICUM MURDACH  . Ad capessendum religiose uite statum excitat, eius delicias breuiter insinuans.

Dilecto suo HENRICO MURDACH, BERNARDUS abbas  dictus de Clara-ualle, salutem, et non in uia.

1. Quid mirum si inter prospera fluctuas et aduersa, qui necdum statuisti supra petram pedes tuos? Ac si iures et statuas custodire iudicia iustitie Domini, quid horum te poterit separare a caritate Christi? O si scires et quid dicam! Oculus, Deus, non uidit absque te, que preparasti diligentibus te . Sed tu, frater, qui, ut audiui, Prophetas legis, putas intelligis que legis? Nam si intelligis, sentis utique sensum prophetice lectionis esse Christum. Quem uidelicet si apprehendere cupis, citius illum sequendo, quam legendo consequi potes. Quid queris uerbum in uerbo, quod iam caro factum presto est oculis? Iam enim de latibulo  prophetarum egressus est ad oculos piscatorum; iam de monte umbroso et condenso, tanquam sponsus de thalamo suo, prosiliuit in campum Euangelii. Iam qui habet aures audiendi, audiat illum clamantem in templo: Qui sitit, ueniat ad me, et bibat ; et: uenite ad me, omnes qui laboratis et onerati estis, et ego reficiam uos . Tu ergo times deficere, ubi se ueritas reficere te promittit?  Certe si tantum te delectat tenebrosa aqua de nubibus eris, quanto iucundius haurias de serenissimis fontibus Saluatoris?

2. O si semel paululum quid de adipe frumenti, unde satiatur Ierusalem, degustares! quam libenter suas crustas rodendas litteratoribus Iudeis relinqueres! O si te unquam in schola pietatis sub magistro Iesu merear habere sodalem! O si mihi liceat purificatum prius tui pectoris uasculum supponere unctioni que docet de omnibus! O quam libens tibi pariter calidos panes [subaudi porrigerem], quos utique adhuc fumigantes, et quasi modo de furno, ut aiunt, recens tractos, de celesti largitate crebro Christus suis pauperibus frangit! Utinam si quam mihi guttam quandoque de pluuia uoluntaria, quam segregauit  hereditati sue, stillare dignetur in dulcedine sua pauperi Deus, mox eam tibi possem refundere, et rursus a te uicissim recipere quod senseris! Experto crede: aliquid amplius inuenies in siluis, quam in libris. Ligna et lapides docebunt te, quod a magistris audire non possis. An non putas posse te sugere mel de petra, oleumque de saxo durissimo? An non montes stillant dulcedinem, et colles fluunt lac et mel, et ualles abundant frumento? Multis occurrentibus mihi dicendis tibi, uix me teneo. Sed quia non lectionem, sed orationem petis, adaperiat Dominus cor tuum in lege sua et in preceptis suis. uale.

3. Idipsum ipsi Willelmus et Iuo. Quid super hoc 111 uobis dicemus? Quod uos uidere, et ad quid  desideremus, scitis; quantum uero, nec nos dicere, nec uos scire potestis. Oramus ergo Deum ut uobis, quo nos preisse debueratis, tribuat uel sequi: quatenus et in hoc tante uos humilitatis magistrum teneamus, cum uidelicet non despexeritis magister sequi discipulos.



EPISTOLA CuII. AD THOMAM PRAEPOSITUM DE BEuERLA  . Thomas iste Ordini Cistercienci in Clara-ualle sese deuouerat: procrastinantem Bernardus hortatur ad uota persoluenda. At surdo cantatum sequens docebit epistola, ubi infelicem Thome exitum commemorat. In hac uero tota salutis economia profundissime describitur.

THOMAE dilecto filio, BERNARDUS, quod filio.

 1. Quid opus est uerbis? Feruens spiritus et uehemens desiderium aperiri sola lingua non sufficit. Loquantur nobis affectum tuum et reliqua membra. Presens melius et innotesces nobis, et nos cognosces. Iamdudum ab inuicem tenemur alterutrum debitores, ego fidelis cure, tu humilis obedientie. Probet utrumque, si placet, opus, non calamus. uolo te et tibi usurpare, et in me probare illam  Unigeniti uocem: Opera que dedit mihi Pater ut faciam, ipsa testimonium perhibent de me . Sic reuera, sic unici Filii spiritus testimonium perhibet spiritui nostro, quod filii Dei sumus et nos, cum suscitans ex operibus mortuis largitur opera uite. Non ex foliis, non ex floribus, sed ex fructu arbor bona malaue dignoscitur. Denique a fructibus, ait, cognoscetis eos . Opera ergo, et non uerba discernunt inter filios Dei et filios diffidentie. Operibus proinde desiderium et aperi tuum, et experire nostrum.

2. Desideramus presentiam tuam, querimus optatam, immo promissam exigimus. Cur tanto? Nil in ea sane expetimus de carne et sanguine. Aut proficere ex te cupimus, aut prodesse tibi. Generositas  sanguinis, proceritas corporis, forma elegans, iuuenilis decor, predia, palatia, immensa supellex, infuleque dignitatum : de mundo sunt hec; et mundus quod suum est diligit. Sed quousque? Non solum enim non semper, utpote qui non semper erit, uerum nec diu quidem. Diu siquidem ista in te mundus habere non poterit, et te quippe ipsum in breui non habiturus, nam breues dies hominis sunt. Mundus quidem cum suis concupiscentiis transit; sed te prius emittit, quam ipse pertransit. Quid te sine fine delectat amor mox finiendus? Nos uero te, non tua diligimus: tua sint, a quo sunt. Tu tue promissionis memor, tui nobis copiam diutius non negaris, amantibus te sinceriter,  et amaturis perenniter. Pure siquidem nos amantes in uita nostra, in morte quoque non erimus separati. Nam ea que in te, uel potius tibi appetimus, non huius corporis sunt, nec huius temporis tantum: ideoque nec cum corpore deficiunt, nec cum tempore pretereunt; quinimo posito corpore plus delectant, post tempora durant. Nil simile habent cum supra enumeratis eorumue similibus, que utique insunt tibi, non ex Patre, sed ex mundo. Quid horum enim uel non preuenit mortem, uel non inuenit?

3. At uero ista optima pars est, que non auferetur in eternum. Quid istud? Nec oculus uidit, nec auris audiuit, nec in cor hominis ascendit. Qui homo est, et secundum hominem ambulat, qui uidelicet,  ut manifestius dicam, carni adhuc acquiescit et sanguini, quid illud sit, penitus nescit; quia caro et sanguis non reuelabunt que solus reuelat Deus per Spiritum suum. Animalis ergo homo ad hoc secretum 112 nequaquam admittitur: siquidem non percipit ea que sunt spiritus Dei . Beati qui audiunt: uos autem dixi amicos, quia omnia quecunque audiui a Patre meo, nota feci uobis . O seculum nequam, quod solos tuos sic soles beare amicos, ut Dei facias inimicos, consequenter et indignos consilio beatorum!  Plane enim qui amicus uult esse tuus, inimicus Dei constituitur. Quod si seruus nescit quid faciat Dominus eius, quanto minus inimicus? Porro autem amicus sponsi stat, et gaudio gaudet propter uocem sponsi: unde et loquitur, Anima mea liquefacta est, ut dilectus locutus est . Amicus itaque mundi excluditur a consilio amicorum Dei, qui non spiritum huius mundi acceperunt, sed spiritum qui ex Deo est, ut sciant que a Deo donata sunt sibi. Confiteor tibi, Pater, quia abscondisti hec a sapientibus et prudentibus, et reuelasti ea paruulis. Ita, Pater, quia sic fuit placitum coram te , non quia sic meritum uel ab ipsis. Omnes enim peccauerunt, et egent gloria tua: ut gratis mittas Spiritum Filii tui clamantem  in cordibus filiorum adoptionis, Abba, Pater. Hoc quippe spiritu qui aguntur, hi filii sunt, nec paterno prorsus arcendi consilio. Habent nempe in se manentem spiritum, qui scrutatur etiam profunda Dei. Denique quid ignorent, quos unctio docet de omnibus?

4. ue uobis, filii huius secun, a uestra insipiente prudentia, ignorantes spiritum salutarem nec participantes consilio, quod solus soli Pater aructat Filio, excepto cui uoluerit Filius reuelare! Quis cognouit sensum Domini? aut quia consiliarius eius fuit?  Non equidem nullus, sed rarus: soli sane qui ueraciter dicere possunt, Unigenitus qui est in sinu Patris, ipse enarrauit nobis . ue mundo a strepitu! Clamat in populis idem Unigenitus, tanquam magni consilii angelus: Qui habet aures audiendi, audiat. Et quoniam dignos non inuenit sensus, quibus Patris committat arcanum, texit parabolas turbis, ut audientes non audiant et uidentes non intelligant. Ceterum amici seorsum andiunt: uobis datum est nosse mysterium regni Dei ; quibus et loquitur: Nolite timere, pusillus grex, quia complacuit Patri uestro dare uobis regnum . Qui sunt hi? Utique quos presciuit et predestinauit conformes fieri imaginis Filii sui, ut sit ipse primogenitus in multis fratribus. Magnum secretumque innotuit consilium. Nouit Dominus qui sunt eius: sed quod notum erat Dei, manifestatum est hominibus. Nec  alios sane dignatur tanti participatione mysterii, nisi eos ipsos quos suos presciuit et predestinauit. Nam quos predestinauit, hos et uocauit. Quis enim sane nisi uocatus, ad Dei accedat consilium? Quos autem uocauit, hos et iustificauit. Oritur quippe Sol, non is qui quotidie oriri cernitur super bonos et malos, siquidem solis ad consilium uocatis  prophetica pronuntiatione promittitur: uobis, inquit, qui timetis Deum, orietur Sol iustitie . Manentibus igitur in tenebris filiis diffidentie, euadit in nouam hanc lucem lucis filius de potestate  tenebrarum, si tamen iam fidenter Deo dicere potest: Particeps ego sum omnium timentium te . uides quia precedit timor, ut sequatur iustificatio? Forsitan ergo timore uocamur, amore iustificamur. Denique iustus ex fide uiuit , illa procul dubio que operatur ex dilectione.

5. Audiat itaque in sui uocatione peccator quod timeat: et sic accedens ad Solem iustitie, uideat illuminatus quod diligat. Quidnam est illud? Misericorpia Domini ab eterno, et usque in eternum, super timentes eum . Ab eterno propter predestinationem, in eternum propter beatificationem. Altera carens principio, altera nesciens finem. Siquidem quos ab eterno predestinat, in  eternum beatificat, intercedente sane media uocatione una cum iustificatione, duntaxat in adultis. Sic ad ortum Solis iustitie sacramentum absconditum a seculis de predestinatis et beatificandis, emergere quodammodo incipit ex abysso 113 eternitatis, dum quisque uocatus per timorem, iustificatus per amorem, presumit se quoque esse de numero beatorum, sciens nimirum quia quos iustificauit, illos et magnificauit . Quid enim? audit se uocari, cum timore concutitur; sentit et iustificari, cum amore perfunditur: et de magnificatione diffidet! Initiatur, prouehitur: et de sola consummatione desperabit! Nempe si initium sapientie timor Domini, in quo dicta est esse nostra  uocatio; quid nisi prouectus in sapientia est amor Dei, is duntaxat qui interim ex fide est, ex quo et nostra fit iustificatio? Quid item nisi consummatio in sapientia est ipsa, quam in fine speramus, de diuina illa et deifica uisione glorificatio? Sic abyssus abyssum inuocat in uoce cataractarum suarum, cum in terrore iudiciorum suorum immensa illa eternitas, et eterna immensitas, cuius sapientie non est numerus, cor hominis prauum et inscrutabile mira sua bonitate et potentia educit in admirabile lumen suum.

6. uerbi gratia, ponamus hominem in seculo, seculi adhuc et sue carnis amore retentum, et, cum terrestris hominis imaginem portet, incubantem terrenis, nil de celestibus cogitantem. Quis hunc  non uideat horrendis circumfusum tenebris, nisi qui in eadem mortis umbra sedet? quippe cui nullum adhuc sue salutis signum eluxerit; cui necdum in aliquo interna testetur inspiratio, an boni de se quidpiam eterna teneat predestinatio. At uero si superna eum miseratio dignanter quandoque respexerit, immiseritque spiritum compunctionis, quatenus ingemiscat et resipiscat, mutet uitam, domet carnem, amet proximum, clamet ad Deum, proponatque de cetero uiuere Deo, non seculo: ex qua deinde superni luminis gratuita uisitatione, et subita mutatione dextere Excelsi, agnoscat se merito quidem non iam ire, sed gratie filium; quippe qui paternum erga se diuine bonitatis experitur affectum; quod se utique hactenus in tantum latuerat  ut non solum nesciret utrumnam dignus foret amore an odio, uerum etiam odium magis, et non amorem propria conuersatio testaretur: erant enim tenebre adhuc super faciem abyssi; nonne is tibi uidetur quasi de abysso profundissima et tenebrosissima horrende ignorantie, in aliam quamdam quoque trahi abyssum e regione amenam et lucidam claritatis eterne?

7. Et tunc demum quasi diuidit Deus lucem a tenebris, cum peccator, sole illucescente iustitie, abiectis operibus tenebrarum, induitur arma lucis; et is quem prior uita ac propria conscientia, tanquam reuera filium gehenne, deputauerat ardoribus sempiternis; ad tantam uisitantis se Orientis ex alto dignationem respirans, gloriari etiam incipit  preter spem in spe glorie filiorum Dei, quam iam, nimirum e uicino reuelata facie exsultans, nouo in lumine speculatur, et dicit: Signatum est super nos lumen uultus tui, Domine; dedisti letitiam in corde meo . O Domine, quid est homo, quia innotuisti ei? aut filius hominis, quia reputas eum?  Iam se, o bone Pater, uermis uilissimus et odio dignissimus sempiterno, tamen confidit amari, quoniam se sentit amare: imo quia se amari presentit, non redamare confunditur. Iam apparet in lumine tuo, o inaccessibilis Lux, quid boni penes te, etiam cum malus esset, miserum maneret homonculum. Amat proinde non immerito, quia amatus est sine merito: amat sine fine, quia sine principio se cognoscit amatum. Prodit in lucem  ad miseri consolationem magnum consilium, quod ab eterno latuerat in sinu eternitatis: quod nolit uidelicet Deus mortem peccatoris, sed magis ut conuertatur et uiuat. Habes, homo, huius arcani indicem spiritum iustificantem, eoque ipso testificantem spiritui tuo, quod filius Dei et ipse sis. Agnosce consilium Dei in iustificatione tui; confitere et dic, Consilium meum iustificationes tue . Presens namque iustificatio tui, et diuini est consilii reuelatio, et quedam ad futuram 114 gloriam preparatio. Aut certe predestinatio ipsa potius preparatio est, iustificatio autem magis iam appropinquatio. Denique ait: Agite penitentiam, quia appropinquauit regnum celorum ,  Audi et de predestinatione, quod ipsa sit preparatio. Percipite, inquit, regnum quod uobis paratum est ab origine mundi .

8. Nemo itaque se amari diffidat, qui iam amat. Libenter Dei amor nostrum, quem preuenit, subsequitur. Nam quomodo redamare pigebit, quos amauit et necdum amantes? Amauit, inquam, amauit. habes enim dilectionis pignus Spiritum, habes et testem fidelem Iesum, et hunc crucifixum. O geminum, ipsumque firmissimum Dei erga nos amoris argumentum! Christus moritur, et meretur amari. Spiritus afficit, et facit amari. Ille facit cur ametur; iste, ut ametur. Ille suam multam dilectionem in nobis commendat, iste et dat. In illo cernimus quod amemus; ab isto sumimus unde amemus. Charitatis  igitur ab illo occasio, ex isto affectio. Quanta confusio, Dei Filium ingratis oculis cernere morientem! quod quidem facile contingit, si desit Spiritus. Nunc autem quia caritas Dei diffusa est in cordibus nostris per Spiritum sanctum, qui datus est nobis , amati amamus, amantes amplius meremur amari. Si enim cum adhuc inimici essemus, reconciliati sumus Deo per mortem Filii eius, multo magis reconciliati salui erimus in uita ipsius. Quid enim? qui proprio Filio suo non pepercit, sed pro nobis omnibus tradidit illum, non etiam omnia cum ipso daturus est nobis .

9. Cum ergo geminum teneamus nostre salutis indicium, geminam sanguinis et Spiritus effusionem, neutra sine altera prodest. Nam nec Spiritus datur  nisi credentibus in Crucifixum, nec fides ualet, si non operatur ex dilectione. Dilectio autem donum Spiritus est. Quod si secundus homo  factus est non solum in animam uiuentem, sed etiam in spiritum uiuificantem, ex uno uidelicet moriens, ex altero mortuos suscitans; quid mihi prodesse potest quod in ipso moritur, absque eo quod uiuificat? Denique ipse ait: Caro non prodest quidquam, Spiritus est qui uiuificat . Quid est autem, uiuificat, nisi, iustificat? Cum enim mors anime peccatum sit, (anima quippe que peccauerit ipsa morietur ; uita eius sine dubio iustitia est, quoniam iustus ex fide uiuit. Iustus autem quis est, nisi qui amanti se Deo uicem rependit amoris? quod non fit nisi reuelante Spiritu  per fidem homini eternum Dei propositum super sua salute futura. Que sane reuelatio non est aliud quam infusio gratie spiritualis, per quam, dum facta carnis mortificantur, homo ad regnum preparatur, quod caro et sanguis non possident; simul accipiens in uno Spiritu, et unde se presumat amatum, et unde redamet, ne gratis amatus sit.

10. Hoc itaque est illud sacrum secretumque consilium, quod a Patre Filius in Spiritu sancto accipiens, suis, quos nouit, per eumdem Spiritum, iustificando eos, communicat, et communicando iustificat: quando id quisque accipit in sui iustificatione, ut incipiat et ipse cognoscere, sicut et cognitus est; cum uidelicet datur et ipsi presentire  aliquid de sua ipsius futura beatitudine, quemadmodum ab eterno latuit in predestinante, plenius appariturum in beatificante. De qua tamen iam percepta suimet ex parte notitia, interim quidem glorietur in spe, nondum tamen in securitate. Quam miserandi, qui ad tam iucundum iustorum consilium, nullum adhuc tenent sue uocationis testimonium! Domine, quis credidit auditui nostro? O utinam saperent et intelligerent! uerum nisi crediderint, non intelligent.

11. Sed habetis et uos, o infelices seculi male 115  securi amatores, uestrum seorsum a iustis consilium. Squama squame coniungitur, et non est spiraculum in uobis. Habetis, inquam, et uos, o impii, communicatum ad inuicem consilium, sed plane aduersus Dominum, et aduersus Christum eius. Etenim si, dicente Scriptura, Pietas est cultus Dei  , profecto quisquis plus amat mundum quam Deum, impius atque idololatra esse conuincitur, colens et seruiens creature potius quam Creatori. Habentibus autem, ut dictum est, sanctis atque impiis suum ad se quibusque consilium, magnum procul dubio inter utrosque chaos firmatum est. Nam quomodo iustus longe se facit a consilio et concilio malignantium, ita nec resurgunt omnino impii in iudicio, neque peccatores in consilio  iustorum. Est quippe  iustorum consilium, pluuia uoluntaria, quam segregauit Deus hereditati sue: est consilium uere secretum, descendens nimirum sicut pluuia in uellus: est fons signatus, cui alienus non communicat: est sol iustitie, qui timentibus Deum tantum oritur.

12. Porro ceteros aduertens propheta in sui siccitate et cecitate remanentes, iustorum siquidem imbris et lucis expertes infecundos ac tenebrosos, confusos et auersos, subsannat et notat: Hec est, inquiens, gens que non audiuit uocem Dei sui . Non uultis, o miseri, dicere cum Dauid, Audiam quid loquatur in me Dominus Deus : utique foris fusi in uanitates et insanias falsas, intimum optimumque non requiritis ueritatis  auditum. Filii hominum, usquequo graui corde? utquid diligitis uanitatem, et queritis mendacium?  Surdi ad uocem ueritatis, ignorantes consilium cogitantis cogitationes pacis, sed et loquentis pacem in plebem suam, et super sanctos suos, et in eos qui conuertuntur ad cor. Iam uos, inquit, mundi estis, propter sermonem quem locutus sum uobis . Ergo qui hunc sermonem non audiunt, immundi sunt.

13. Ceterum tu, o carissime, huic uoci Dei tui, dulciori super mel et fauum, si preparas aurem interiorem, fuge curam exteriorem, ut expedito et uacante interno sensu, dicas et tu cum Samuele: Loquere, Domine, quia audit seruus tuus . uox hec non sonat in foro, sed nec auditur in  publico. Secretum consilium, secretum querit et auditum. Auditui tuo gaudium pro certo dabit et letitiam, si sobria auro perceperis. Abrahe precipitur exire de terra et de cognatione sua, ut uidere et possidere mereretur terram uiuentium . Iacob relicto fratre et patria Iordanem transit in baculo , et excipitur Rachelis amplexibus . Ioseph dominatur Aegypto , mercatione furtiua patri sublatus et patrie . Ecclesia iubetur, ut concupiscat Rex decorem eius, obliuisci populum suum, et domum  patris sui . Puer iehsu inter cognatos et notos a parentibus queritur, nec tamen inuenitur . Fuge fratres tuos et tu, si tuam uis inuenire salutem. Fuge, inquam, de medio Babylonis, fuge a facie gladii aquilonis. Parati sumus cum panibus occurrere fugienti. Abbatem tuum me nominas; non renuo interim propter obsequium. Obsequium dico, non quod exigam, sed quod exhibeam: sicut Filius hominis non uenit ministrari, sed ministrare, et animam suam dare in redemptionem pro multis. uerumtamen si dignum iudicas, accipe condiscipulum, quem magistrum eligis. Unus sit ambobus magister Christus: et ipse sit epistole finis, qui finis est ad iustitiam omni credenti .



EPISTOLA CuIII. AD THOMAM DE SANCTO-AUDOMARO  , POST TRANSGRESSIONEM PROMISSIONIS SUAE uENIENDI AD CONuERSIONEM. Hunc relictis studiis religionem ingredi hortatur, proposito Thome de Beuerla exitu infelici.


Charissimo filio suo THOMAE, frater BERNARDUS Clare-uallis uocatus abbas, in spiritu timoris ambulare.

1. Bene facis agnoscens debitum tue promissionis, et dilate reatum solutionis non diffitens: sed uolo 116 te non solum quid, sed et cui promiseris, cogitare: nam ego mihi nichil usurpo ex eo quod me coram, et non mihi promissum ipse mecum recolis.  Frustra proinde times exprobratum tibi iri a me super frustratoria dilatione, qui testis accitus sum, et non dominus uoti  . uidi et gauisus sum; et hoc oro, ut gaudium meum plenum sit: quod non erit, nisi cum fuerit impleta promissio. Terminum posuisti, quem non oportuit transgredi. Transgressus es, quid ad me? tuo domino stas, aut cadis. Mihi sane decretum est pro imminenti periculo non probris, non minis agere tecum, sed monitis; idque quatenus equo admiseris animo. Si me audieris, bene; si non, ego non iudico quemquam: est qui querat et iudicet; qui enim iudicat nos, Dominus est . Et hinc tibi plus timendum arbitror ac dolendum, quia non homini, sed Deo mentitus es. Etsi ego tue, ut uis, uerecundie parco coram hominibus,  num illa, que coram Deo est, impudentia impunita relinquitur? Quid queso, rationis habet uerecundari ad diem hominis, et uultum Dei non uereri? Nam uultus Domini super facientes mala . Tu ergo plus times opprobria quam tormenta; et qui trepidas ad linguam carnis, contemnis gladium qui deuorat carnes? Heccine est illa morum pulcherrima compositio, qua informari te scribis scientie huius apprehensione, cuius studio et amore sic ferues, ut non uerearis sancto proposito preiudicium facere?

2. Sed queso te, quod memoriale uirtutis, que  laus discipline, quis scientie profectus, uel artis fructus, trepidare timore ubi non est timor, et timorem Domini relinquere? Quam salubrius disceres Iesum, et hunc crucifixum! quam utique scientiam haud facile, nisi qui mundo crucifixus est, apprehendit. Falleris, fili, falleris, si te putas inuenire apud mundi magistros, quam soli Christi discipuli, id est mundi contemptores, Dei munere assequuntur. Nec enim hanc lectio docet, sed unctio; non littera, sed spiritus; non eruditio, sed exercitatio in mandatis Domini. Seminate, inquit, uobis iustitiam, metite spem uite, illuminate uobis lumen scientie . uides quia non recte proditur ad lumen scientie, nisi iustitie germen procedat [al. precedat] ad animam, ex quo formetur granum uite, et non  palea glorie. Quid ergo? nondum tibi ad iustitiam seminasti, nondum spei manipulos messuisti; et ueram te presumis sectari scientiam! nisi forte pro uera supponitur illa que inflat. Et stultius erras appendens argentum tuum non in panibus, et labores tuos non in saturitate. Obsecro, redi ad cor, et aduerte hunc annum [edit. annuum], terminum quem tu tibi indulsisti in iniuriam Dei, non esse annum placabilem Domino, sed discordie seminarium, ira fomitem, nutrimentum apostasie, qui spiritum exstinguat, gratiam intercludat, teporem afferat illum qui Deo solet uomitum prouocare.

3. Heu! heu! uideris mihi uno spiritu ambulare, sicut et uno censeri nomine, cum altero illo Thoma, olim scilicet preposito de Beuerla, qui cum se  similiter nostro Ordini et nostre domui toto desiderio deuouisset, cepit induciari, et ita paulatim refrigescere, donec subita et horrenda morte prereptus factus de medio est secularis et preuaricator, et duplo filius gehenne . Exstat epistola, quam ad eum frustra scripsi : nisi quod meam ipsius animam liberaui, denuntians, quod in me fuit, que oportuit fieri cito. Beatus foret, si me audisset. Dissimulauit: mundus ego sum a sanguine eius. uerum id non sufficit mihi; quia etsi sim in facto isto securus de me, illa tamen, que non querit que sua sunt, caritas urget me lugere illum qui securus non exiit, quoniam male securus  uixit. O iudiciorum Dei abyssus multa! o terribilis 117 in consiliis Deus super filios hominum! Spiritum donauit, quem erat denuo ablaturus, ut esset supra modum peccans peccatum; et gratia subintrauit, ut abundaret delictum: quod tamen non fuit culpa dantis, sed addentis preuaricationem. Sui nimirum arbitrii erat, quo male liber liberum habuit constristare spiritum, contemnere gratiam, nec mancipare effectui suggestum Dei, ut posset dicere: Gratia Dei in me uacua non fuit .

4. Tu si sapis, illius insipientia proderit tibi, et  lauabis manus tuas in sanguine peccatoris, et curabis cito absoluere te a laqueo perditionis, me a timore horribili. Ego enim haud secus fero, fateor, auersionem tuam, quam euiscerationem meam: quoniam carissimus factus es mihi, et paterno te amplector affectu. Ea propter ad omnem recordationem tui, animam meam transuerberat gladius iste timoris, tanto acerbius, quanto te minus timentem considero. Scio nempe, ubi de talibus legerim: Cum dixerint, pax et securitas, tunc subitaneus eis superueniet interitus, tanquam in utero habenti, et non effugient . Multa autem presentio imminere tibi pauenda tardanti resipiscere, tanquam multa expertus, que o si cognouisses et tu! Crede ergo experto, crede amanti: cui ex altero non falli,  ex altero non fallere inesse cognoscis.



EPISTOLA CIX. AD ILLUSTREM IUuENEM GAUFRIDUM DE PERRONA  , ET SOCIOS EIUS. Nobiles iuuenes ob religiose uite propositum predicat et ad perseuerantiam hortatur.

Dilectis filiis GAUFRIDO et sociis eius, BERNARDUS abbas dictus Clare-uallis, spiritum consilii et fortitu linis.

1. Sermo qui insonuit, edificat multos, imo uniuersam letificat ciuitatem Dei, ita ut letentur celi, et exsultet terra, et omnis lingua glorificet Deum de uestra conuersione. Terra mota est, quia celi distillauerunt a facie Dei Sinai, pluentes istis diebus solito abundantius pluuiam uoluntariam, quam segregauit  Deus hereditati sue. Non apparebit ultra uacua in uobis crux Christi, quemadmodum in multis filiis diffidentie, qui tardantes conuerti ad Dominum de die in diem, improuisa morte subtracti, in puncto descendunt ad inferos. Omnino refloruit et nunc quasi de nouo lignum in quo pependit Dominus glorie, qui mortuus est, non tantum pro gente, sed ut filios Dei, qui erant dispersi, congregaret in unum. Ipse, ipse colligit uos, qui diligit uos tanquam uiscera sua, tanquam fructum pretiosissimum crucis sue,  tanquam dignissimam recompensationem effusi sanguinis sui. Si ergo gaudent angeli super uno peccatore penitentiam agente , quid in tam multis, et illis peccatoribus, qui, quanto illustriores uidebantur in seculo, scientia, genere, iuuentute, tanto pluribus erant perditionis exemplum? Legeram, Non multos nobiles, non multos sapientes, non multos potentes elegit Deus ; at nunc preter regulam mira Dei potentia talium conuertitur multitudo. uilescit gloria presens, iuuentutis flos conculcatur, non reputatur generositas; sapientia mundi stultitia iudicatur; non acquiescitur carni et sanguini; parentum et charorum renuntiatur affectibus; fauores, et honores, et dignitates reputantur ut stercora, ut Christus lucrifiat. Laudarem uos, si uobis hec accidisse  ex uobis cognoscerem: ceterum digitus Dei est iste, mutatio plane dextere Excelsi. Datum optimum est, et donum perfectum 118, nec dubium quin descendens a Patre luminum. Idcirco in ipsum omne preconium iure referimus, qui facit mirabilia solus, qui fecit ne in uobis otiosa iam esset ea, que apud se est, copiosa redemptio.

2. Quid igitur opus est facto, dilectissimi, nisi ut satagatur quomodo laudabile propositum dignum consequatur effectum? Studete proinde perseuerantie, que sola uirtutum coronatur. Non inueniatur apud uos, Est et Non, ut sitis filii Patris uestri qui est in celis, apud quem nimirum non est transmutatio, nec uicissitudinis obumbratio. uos quoque, fratres, in eamdem imaginem transformamini a claritate  in claritatem, tanquam a Domini Spiritu, curantes omni uigilantia et ipsi non inueniri leues, instabiles, fluctuantes. Scriptum est enim: uir duplex animo, inconstans est in omnibus uiis suis ; et rursum: ue ingredienti terram duabus uiis!  Et ego, karissimi, quantum congratulor uobis, tantum gratulor et mihi, qui, ut accepi, dignus habitus sum minister eligi consilii huius. Et consilium do, et auxilium spondeo. Si uideor necessarius, aut certe si dignus iudicor, non recuso laborem,  non deero pro uiribus. Deuotus suppono humeros, etsi iam fessos  , sarcine huic, si mihi celitus imponatur. Letus et obuiis, ut dicitur, manibus excipio ciues sanctorum, et domesticos Dei. Quam libens, iuxta mandatum propheticum, occurro cum panibus fugientibus a facie gladii, aquam fero sitientibus!  Reliqua posui in ore nostri, imo et uestri Gaufridi. Quidquid uobis uice nostra dixerit ille, nostrum non dubitetis esse consilium.



EPISTOLA CX. AD PARENTES EIUSDEM GAUFRIDI CONSOLATORIA. Non esse cur filium religiosum tanquam perditum lugeant, uel etiam cur delicatulo metuant.

1. Si filium uestrum Deus facit et suum, quid uos perditis, aut ipse quid perdit? Fit de diuite ditior,  de nobili generosior, clarior de illustri; et, quod his omnibus maius est, sanctus de peccatore. Oportet autem eum preparari regno quod sibi paratum est ab origine mundi, atque huius rei gratia modicum tempus, quod uiuere habet, manere nobiscum, donec abrasa spurcitia uite secularis, ac terreno deterso puluere, celesti mansioni fiat idoneus. Si diligitis eum, gaudebitis utique quia uadit ad Patrem, et talem Patrem. Ipse quidem uadit ad Deum, sed uos non perditis eum; quin potius multos per eum acquiritis uobis filios. Quotquot sumus in Clara-ualle uel de Clara-ualle ipsum in fratrem, uos in parentes suscipimus.

2. At fortassis metuitis corpori eius uite asperitatem, quod nimirum tenerum nostis esse ac delicatum.  Ceterum de huiusmodi timore dicitur: Ibi trepidauerunt timore, ubi non fuit timor . Confidite, consolamini: ego ero illi in patrem, et ipse erit mihi in filium, quousque de meis manibus excipiat eum Pater misericordiarum et Deus totius consolationis. Nolite ergo lugere, et nolite flere; quia Gaufridus uester festinat ad gaudium, non ad luctum. Ego ero illi pater, ego mater, ego frater et soror. Ego faciam ei praua in directa, et aspera in uias planas: ego ei omnia sic temperabo et sic dispensabo, ut et spiritus proficiat, et corpus non deficiat. Denique seruiet Domino in letitia et exsultatione, et cantabit in uiis Domini, quoniam magna est gloria Domini.



119 EPISTOLA CXI. EX PERSONA ELIAE MONACHI AD PARENTES SUOS. Hortatur eos ne se Deo seruire uolentem impedire aut retrahere conentur: indignum id fore et frustraneum.


Charis parentibus suis, INGORRANNO et IuETAE HELIAS  monachus, sed peccator, quotidianas orationes  .

1. Sola causa, qua non liceat obedire parentibus, Deus est. Ipse enim dicit: Qui amat patrem aut matrem plus quam me, non est me dignus. Si me uere ut boni, ut pii parentes diligitis; si ueram, si fidelem erga filium pietatem habetis: quid me Patri omnium Deo placere satagentem inquietatis, et ab eius seruitio, cui seruire regnare est, retrahere attentatis? uere nunc cognosco quia inimici hominis, domestici eius . In hoc uobis obedire non debeo, in hoc uos non agnosco parentes, sed hostes. Si diligeretis me, gauderetis utique quia uado ad meum atque uestrum, imo uniuersorum Patrem. Alioquin quid mihi et uobis? quid a uobis habeo, nisi  peccatum et miseriam? Hoc solum, quod gesto, corruptibile corpus de uestro me habere fateor et agnosco. Non sufficit uobis quod me in hanc seculi miseriam miseri miserum induxistis; quod in peccato uestro peccatores peccatorem genuistis; quod et in peccato natum, de peccato nutristis: nisi etiam inuidendo mihi misericordiam, quam consecutus sum ab eo qui non uult mortem peccatoris, filium insuper gehenne faciatis?

2. O durum patrem! o seuam matrem! o parentes crudeles et impios; imo non parentes, sed peremptores: quorum dolor, salus pignoris; quorum consolatio, mors filii est!. qui me malunt perire cum eis, quam regnare sine eis! qui me rursus ad naufragium,  unde tandem nudus euasi; rursus ad ignem, unde uix semiustus exiui; rursus ad latrones, a quibus semiuiuus relictus sum, sed miserante Samaritano iam aliquantulum conualui, reuocare conantur: et militem Christi prope iam rapto celo triumphantem  ab ipso iam introitu glorie, tanquam canem ad uomitum, tanquam suem ad lutum, ad seculum reducere moliuntur! Mira abusio! domus ardet, ignis instat a tergo, et fugienti prohibetur egredi, euadenti suadetur regredi! et hoc ab his qui in incendio positi sunt, et obstinatissima dementia ac dementissima obstinatione fugere periculum nolunt. Proh furor! si uos contemnitis mortem uestram, cur etiam appetitis meam? Si, inquam, negligitis salutem  uestram, quid iuuat etiam persequi meam? Quare uos non potius sequimini me fugientem, ut non ardeatis? An hoc est uestri cruciatus leuamen, si me etiam perimatis: et hoc solum timetis, ne soli pereatis? Ardens ardentibus quod solatium prestare poterit? que, inquam, consolatio damnatis,  socios habere sue damnationis? quodue remedium morientibus, alios uidere morientes? Non hoc mihi persuadet diues ille qui, in tormentis desperatus de sui liberatione, rogabat nuntiari fratribus suis ne et ipsi uenirent in locum eumdem tormentorum , timens procul dubio ex suorum cruciatu augeri suum.

3. Quid ergo? ibo et consolabor lugentem matrem meam mei ad tempus uisitatione, ut in eternum lugeam et me et ipsam sine consolatione? Ibo, inquam, et satisfaciam patri meo irascenti pro mei ad tempus absentia, consolandus et ipse ad tempus de eius presentia, ut postmodum et quisque pro se, et uterque pro alterutro inconsolabili desoletur tristitia? An potius exemplo Apostoli non acquiescens  carni et sanguini  120, uocem audiam Domini iubentis: Dimitte mortuos sepelire mortuos suos ; et cantabo cum Dauid: Renuit consolari anima mea ; et cum Ieremia, Diem hominis non concupiui, Domine tu scis?  Quid enim? funes ceciderunt mihi in preclaris, et celestis hereditas preclara est mihi ; et terrena adulatur promissio, blanditur consolatio carnis! Gustato spiritu, necesse est desipere carnem; affectanti celestia, terrena non sapiunt; eternis inhianti, fastidio sunt transitoria. Desinite igitur, parentes mei, desinite et uos frustra plorando affligere, et me gratis reuocando inquietare: ne, si adieceritis nuntios ultra mittere pro me, plus  me elongare cogatis. Si autem dimittitis, Claram-uallem in perpetuum non dimittam. Hec requies mea in seculum seculi, hic habitabo, quoniam elegi eam. Ibi pro meis atque uestris peccatis iugiter orabo; ibi precibus assiduis  impetrabo, si potero, ut, qui eius amore hoc modico tempore ab inuicem separamur, in alio seculo simul felici et inseparabili societate, in eius amore uiuamus per omnia secula seculorum. Amen.



EPISTOLA CXII. AD GAUFRIDUM LEXOuIENSEM  . Dolet eum deserto religionis proposito rediisse aa seculum; et ad resipiscentiam hortatur.

1. Doleo super te, fili mi Gaufride, doleo super te. Et merito. Quis enim non doleat florem iuuentutis  tue, quem letantibus angelis Deo illibatum obtuleras in odorem suauitatis, nunc a demonibus conculcari, uitiorum spurcitiis, et seculi sordibus inquinari? Quomodo qui uocatus eras a Deo, reuocantem diabolum sequeris, et quem Christus trahere ceperat post se, repente pedem ab ipso introitu glorie retraxisti? In te experior nunc ueritatem sermonis Domini, quem dixit: Inimici hominis, domestici eius . Amici tui et proximi tui aduersum te appropinquauerunt, et steterunt. Reuocauerunt te in fauces leonis, et in portis mortis iterum collocauerunt te. Collocauerunt te in obscuris, sicut  mortuos seculi: et iam parum est ut descendas in uentrem inferi; iam te deglutire festinat, ac rugientibus preparatis ad escam tradere deuorandum.

2. Reuertere, queso, reuertere, priusquam te absorbeat profundum, et urgeat super te puteus os suum; priusquam demergaris, unde ulterius non emergas; priusquam ligatis manibus et pedibus proiiciaris in tenebras exteriores, ubi est fletus et stridor dentium; priusquam detrudaris in locum tenebrosum, et opertum mortis caligine. Erubescis forte redire, quia ad horam cessisti. Erubesce fugam, et non post fugam reuerti in prelium, et rursum pugnare. Necdum finis pugne, necdum ab inuicem dimicantes acies discesserunt: adhuc uictoria pre manibus est. Si uis, nolumus uincere sine te, nec tuam  tibi inuidemus glorie portionem. Leti occurremus tibi, letis te recipiemus amplexibus, dicemusque: Epulari et gaudere oportet, quia hic filius noster mortuus fuerat, et reuixit; perierat, et inuentus est .



EPISTOLA CXIII. AD SOPHIAM uIRGINEM. Eam predicat ob spretam mundi gloriam: et expositis religiosarum uirginum elogiis, priuilegiis, premiis ac ornamentis ad perseuerantiam hortatur.

BERNARDUS abbas de Clara-ualle, SOPHIAE uirgini, uirginitatis seruare titulum, apprehendere fructum.

1. Fallax gratia, et uana est pulchritudo: mulier  timens Deum, ipsa laudabitur . Condelector, filia, glorie uirtutis tue, qua fallacem mundi gloriam respuisse narraris. Ipsa quippe digne respuitur; sed quia multi 121 aliter sapientes in eius estimatione desipiunt, tu iure laudaris, quia non falleris. Flos feni est, uapor est ad modicum parens. Ipse eius qualiscunque status, nonne plus anxietatis, quam iucunditatis habet? Dum uindicas, dum defendis, dum inuides, dum suspicaris, dum semper ambis que non habes, et, nonnullis adeptis, acquirendi non tepescit ardor, que requies in gloria tua? Si qua tamen est, preterit iucunditas non reditura, et manet anxietas non relictura. Ceterum uideas eam quamplurimos non apprehendere, contemnere perpaucos. Cur hoc? Profecto quia necessitas  multorum est, uirtus paucorum. Paucorum, inquam, paucorum, presertim nobilium. Denique non multos nobiles, sed ignobilia mundi elegit Deus . Proinde benedicta tu in nobilibus, que, pro gloria certantibus ceteris, de contemptu glorie gloriosius sublimaris, et sublimius gloriaris; insignior plane atque illustrior, quod de paucis facta es, quam quod orta de magnis. Illud namque Dei munere tuum est, hoc tuorum. Porro quod tuum est, tanto carius est, quanto rarius. Nam si in uiris uirtus rara est auis in terris [IUuEN. Sat. uI], quanto magis in femina fragili et nobili? Denique mulierem fortem  quis inueniet? . Multo magis quis fortem et nobilem? Minime quidem Deus est acceptor personarum: nescio tamen quo pacto uirtus in nobili plus placet. An forte quia plus claret? siquidem ignobilis, cum caret gloria, non facile liquet utrum quia nolit, an quia non possit habere. Laudo factam de necessitate uirtutem; sed plus illam quam eligit libertas, non indicit necessitas.

2. Certent ergo cetere, que spem non habent, pro rerum fugacium atque fallacinm uili breuique gloriola: tu spei, que non confundit, innitere. Tu te, inquam, ei quod breue hoc ac momentaneum tribulationis tue supra modum in sublime operatur, ponderi glorie reseruato. Quod si tibi exprobrauerint filie Belial, ille que extento collo, fractis incedunt  gressibus, composite et circumornate ut similitudo templi; responde: Regnum meum non est de hoc mundo; responde: Tempus meum nondum aduenit, tempus autem uestrum semper est paratum: responde: Gloria mea abscondita est cum Christo in Deo; cum autem Christus apparuerit uita mea, tunc et ego apparebo cum ipso in gloria . Quanquam et si gloriari oportet, potes tu quoque ingenue, potes secure, tantum in Domino. Omitto sane coronam, quam tibi Dominus preparauit in eternum. Sileo repromissiones, que te in posterum manent: quod felix sponsa admittenda es reuelata facie speculari gloriam sponsi tui; quod te sibi exhibiturus est gloriosam, non habentem maculam aut  rugam, aut aliquid huiusmodi; quod eternis excepturus amplexibus, ponet leuam sub capite tuo, et dextera illius amplexabitur te. Pretereo locum nominatum, quem uirginitatis prerogatiua singularem a filiis et filiabus in regno es procul dubio sortitura. Sileo et canticum illud nouum, quod uirgo cum uirginibus singulari nichilominus dulcique modulamine canitura  , letaberis in ipso, et letificabis ciuitatem Dei, cantans, et cursitans, et sequens Agnum quocunqne ierit. Illud siquidem nec oculus uidit, nec auris audiuit, nec in cor hominis ascendit, quod tibi preparatum est, et cui te preparari oportet.

3. Hec ergo pretermitto, que in futuro reposita sunt tibi: presentia tantum loquor, ea loquor que de primitiis spiritus iam tenes, sponsi xenia, arrhas  sponsalitias, benedictiones dulcedinis, in quibus te preuenit, quem et subsecuturum, atque quod deest completurum exspectas. Ille, ille in medium ueniat summo decore spectabilis, ipsis quoque angelis admirandus ornatus: et proferant si quid simile habent filie Babylonis, quarum uere gloria in confusione. Induuntur purpura et bysso, et subinde conscientia pannosa iacet: fulgent monilibus, moribus sordent. E contra tu foris pannosa, intus speciosa resplendes, sed diuinis aspectibus, non humanis. Intus est quod delectat, quia intus est quem delectat: nisi forte tu dubitas 122 habitare Christum per fidem in corde tuo. Denique omnis gloria eius  filie regis ab intus . Iucundare, filia Sion, et exsulta satis, filia Ierusalem, quia concupiuit Rex speciem tuam: si tamen confessionem et decorem induis, amicta lumine sicut uestimento. Nempe confessio et pulchritudo in conspectu eius. Cuius? Speciosi forma pre filiis hominum; ipsius in quem desiderant angeli prospicere.

4. Audis cui places: ama unde places, ama confessionem, ob quam amaris: ama confessionem, si affectas decorem. Confessioni iungitur decor, iungitur pulchritudo. Habes utrumque: Confessionem et decorem induisti ; et: Confessio et pulchritudo in conspectu eius . Reuera ubi confessio, ibi pulchritudo, ibi decor. Si peccata sunt, in confessione lauantur: si bona opera, confessione  commendantur. Cum mala tua confiteris, sacrificium est Deo spiritus contribulatus: cum Dei beneficia, immolas Deo sacrificium laudis. Bonum anime ornamentum confessio, que et peccatorem purgat, et iustum reddit purgatiorem. Absque confessione iustus iudicatur ingratus, et peccator mortuus reputatur. A mortuo quippe, tanquam qui non sit, perit confessio . Confessio igitur, peccatoris est uita, iusti gloria: et necessaria est peccatori, et iustum mihilominus decet. Denique rectos decet laudatio . Serica, et purpura, et tincturarum fucus decorem habent, sed non prebent. Quidquid tale applices corpori, exponit speciem suam, non deponit. Secum denique tollit, cum tollitur  ipsum. Porro decor qui cum ueste induitur, et cum ueste deponitur, uestis procul dubio est, non uestiti.

5. Tu ergo noli emulari in malignantibus, et mendicantibus pulchritudinem alienam, ubi perdiderint suam. Natiuo quippe et interno se produnt decore nudas, que tanto studio et pretio de diuersis et uariis speciebus eius que preterit figure mundi, foris sibi conficere satagunt, unde oculis insipientium appareant speciose. Indignum tibi iudica, formam a pellibus murium, et operibus uermium mutuari. tua tibi sufficiat. Ille est uerus propriusque cuiusque rei decor, qui nulla interiacente materia per se inest. O quam decenti rubore genas suffundit uirgineas ingeniti gemma pudoris! que inaures reginarum  huic comparabuntur? Nec inferioris insigne decoris disciplina prefert. O quam compositum reddit omnem puellaris corporis statum, nedum [al. nec non] et mentis habitum, disciplina! Ceruicem submittit, ponit supercilia, componit uultum, ligat oculos, cachinnos cohibet, moderatur linguam, gulam frenat, iram sedat, format incessum. Talibus decet pudicitie uestem distingui margaritis. Istiusmodi circumdata uarietate uirginitas, cui glorie merito non prefertur? Angelice? Angelus habet uirginitatem, sed non carnem: sane felicior, quam fortior in hac parte. Optimus et optabilis ualde ornatus iste, qui et angelis possit esse inuidiosus.

 6. Sed aduerte et aliud de eodem. Profecto tanto tibi manet tutus, quanto et proprius. uides nempe auro, argento, lapidibus pretiosis, et omni denique cultu regio non tam ornatas quam oneratas. uides longas post se trahentes fimbrias, ipsasque pretiosissimas, et densas pulueris nubes excitantes in era. Non te moueant hec. Ille illa uel in morte deponent: te tua sanctitas non relinquent. Non sunt sua que portant. Cum interierint, non sument omnia, neque descendet cum eis gloria hec. Mundus, cuius sunt, nudis illis exeuntibus retinebit, eisdem uanis uanas similiter alias seducturus. At uero tuus ille ornatus non sic. Firmissime tibi, ut dixi, manet, propterea tutus, quia tuus. Nullius facile aut cedit iniuriis, aut patet insidiis. Aduersus huiusmodi nil  furis calliditas, nil furentis crudelitas potest. Nec a tineis roditur, nec uetustate corrumpitur, nec consumitur usu. In morte uiuit. Nimirum anime res est, non corporis: et ob hoc simul cum anima de corpore abit, non obit cum corpore. Porro anime non habent quid faciant, etiam qui corpus occidunt.



123 EPISTOLA CXIu. AD ALTERAM SANCTIMONIALEM. Que sub habitu religioso animum gesserat mundo deditum, eam iam resipiscentem predicat, et ne gratiam negligat, hortatur.

1. Magnum est mihi gaudium, quod te ad uerum et perfectum gaudium uelle tendere comperi, quod  non est de terra, sed de celo; id est, non de hac conualle plorationis, sed de illa quam fluminis impetus letificat ciuitate Dei. Et reuera illud uerum et solum est gaudium, quod non de creatura, sed de Creatore concipitur; et quod cum possederis, nemo tollet a te: cui comparata omnis aliunde iucunditas, meror est; omnis suauitas dolor est; omne dulce, amarum; omne decorum, fedum; omne postremo quodcunque aliud delectare possit, molestum. Denique tu mihi testis es in hac re: te ipsam interroga, quia tu tibi familiarius credes. Nunquid non hoc ipsum clamat in corde tuo Spiritus sanctus? An non tibi iam ab ipso, priusquam a me, huius rei ueritas persuasa est? Quando enim tu femina et iuuencula, formosa et ingenua, sic fragilem et sexum uinceres  et etatem; sic spectabilem et formam et generositatem contemneres, nisi cuncta que corporis sensibus  subiacent, in illorum iam tibi comparatione uilescerent, que te interius et confortant ut uincas et delectant ut preferas?

2. Nec immerito. Modica, transitoria, terrena sunt que despicis; maxima, eterna, celestia sunt que appetis. Plus dicam, et uerum dicam: tenebras deseris, et lucem ingrederis. De profundo fluctuum emergis ad portum; de misera seruitute in felicem libertatem respiras; de morte denique transis ad uitam: siquidem usquemodo tua non Dei uoluntate, tua uiuens non Dei lege, uiuens mortua eras; uiuens mundo, mortua Deo; siue, ut uerius loquar, nec mundo uiuens, nec Deo. uolens quippe sub habitu et nomine religionis instar unius de seculo conuersari, sola Deum a te uoluntate repuleras: non autem  ualens quod stulte uolebas, non tu quidem mundum, sed te mundus repulerat. Deum ergo repellens, et a seculo repulsa, inter duas, ut dicitur, sellas corrueras  . Nec Deo itaque uiuebas, quia nolebas; nec seculo, quia non poteras: alteri quidem uolens, alteri inuita; sed tamen utrique mortua, Sic debet contingere his qui uouent, et non soluunt [al. et non reddunt]; qui aliud foris ostentant, et intus aliud appetunt. At uero nunc per Dei misericordiam incipis reuiuiscere, non peccato, sed iustitie; non seculo, sed Christo: sciens quia et seculo uiuere, mors est; et in Christo etiam mori, uita. Beati nempe mortui, qui in Domino moriuntur.

3. Ex hoc iam nec uotum tuum irritum, nec cassam professionem causabimur: ex hoc iam nec  corporis integritas animi corruptione infirmabitur, nec morum prauitate uirginitatis titulus obscurabitur: ex hoc iam nec falsum nomen, nec uacuum uelamen portabis. Utquid enim hactenus nonna  et sanctimonialis uocitata es, que sub sanctitatis nomine, non tamen sancte conuersata es? Cur uelum in capite mentiebatur reuerentiam, et sub uelo petulans oculus exhibebat impudentiam? Caput siquidem gerebas uelatum, sed elatum: sub signo uerecundie sermo resonabat inuerecundus. Risus immoderatior, incessus lasciuior, uestitus ornatior, wimplate  magis quam uelate congruerent. Sed ecce iam uetera Christo auctore transierunt, et noua fieri, incipiunt omnia, dum cultum exteriorem interiore  commutas, et magis uitam quam uestem appetis habere ornatam. Facis 124 quod debes,  imo quod iam olim fecisse debueras: nam olim iam uoueras. Sed Spiritus, qui, sicut ubi uult, ita et quando uult, spirat, necdum spirauerat. Et idcirco forsitan quod hucusque egisti, excusationem habet. Ceterum si flammantem spiritum, quo nunc recaluit sine dubio cor tuum intra te, et in meditationibus tuis exardescentem ignem diuinum iam exstingui permiseris, quid restat, nisi ut te illi seruandam noueris igni qui non possit exstingui? Sed exstinguat potius idem Spiritus in te concupiscentias carnales, ne forte ab his prefocato  nuper concepto sancto desiderio, in flammas contingat incidere gehennales.



EPISTOLA CXu. AD ALIAM SANCTIMONIALEM DE MONASTERIO SANCTAE MARIAE TRECENSIS  . Dissuadet ei eremum, quam temere et imprudenter appetebat.


1. Relatum est mihi te, quasi asperioris uite desiderio, tuum monasterium uelle deserere. Quam rem dissuadentibus tibi atque omnimodis prohibentibus spirituali matri tue, siue sororibus, cum acquiescere nolles, placuisse tandem nostrum super hoc consilium eligere: ut quidquid ego laudauerim, id tibi credas expedire. Debueras quidem doctiorem ad hoc consilium eligere: quia tamen sic tibi uisum est, quod hinc mihi rectius uidetur, non celo. Hoc itaque tuum desiderium ex quo cognitum habui, cogitans atque recogitans quo quidem spiritu conceperis, facile iudicare non audeo. Potes namque in hac  re zelum Dei habere, ut excusabilis sit tua intentio; sed quomodo secundum scientiam tua talis uoluntas impleatur, omnino non uideo. Cur, inquis? non est sapere, ut opulentiam, ut urbis frequentiam, ut pinguia fugiam et delicias? annon mea mihi pudicitia tutior erit in eremo, ubi in pace cum paucis, aut sola conuersans, soli placeam cui me probaui? Nequaquam. Nam uolenti perperam agere, et desertum abundantiam habet, et nemus umbram, et silentium solitudo. Malum quippe quod nemo uidet, nemo arguit. Ubi autem non timetur reprehensor, securius accedit tentator, licentius perpetratur iniquitas. In conuentu uero bona si qua facis, nemo prohibet: malum autem facere si uis, non licet. Mox etenim a  pluribus comperitur, arguitur, emendatur: sicut e  contrario bonum cum uident, omnes mirantur, uenerantur, imitantur. uides ergo, filia, quod et tua merita immanior in conuentu gloria sequitur, et citior culparum correctio: quando ibi sunt, et quibus de bonis exemplum prebeas, et quas de malis offendas.

2. Denique ut ex illa euangelica partitione omnem tibi auferam tui excusationem erroris, aut de fatuis uirginibus una es , aut de prudentibus . Si de fatuis, congregatio tibi necessaria est: si de prudentibus, tu congregationi. Nam si sapiens et probata es, religio certe que illo in loco nouiter innouata nunc ubique laudatur, multum tua discessione infamabitur et infirmabitur, ut timemus. Dicetur quippe quod, bona  cum sis, bonum ordinem  nequaquam desereres. Quod si fatua cognita es, et recedis, dicemus quod, quia cum bonis male uiuere non licet, bonas mala non ferens, queris ubi uiuere liceat ut libet. Et merito. Nam ante Ordinis emendationem nunquam, ut aiunt, inde locuta es; at ubi religio creuit, sanctior subito facta, feruore repentino cogitare cepisti de eremo. Agnosco, filia, agnosco, ut nam et tu mecum agnoscas, serpentinum uirus, fraudulenti dolum, uersipellis astutiam. In nemore lupus habitat. 125 Si sola ouicula umbras nemoris penetras, preda uis esse lupo. Sed audi me, filia, fidele audi consilium. Siue peccatrix, siue sancta sis, noli te separare a grege; nequando rapiat, et non sit qui eripiat. Sancta es? stude tuo exemplo tue socias  acquirere sanctitatis. Peccatrix es? noli addere peccata peccatis, sed age penitentiam ubi es: ne discedens cum tui quidem periculo, ut ostensum est, et sororibus scandalum relinquas, et multorum in te prouoces detrahentium linguas.



EPISTOLA CXuI. AD ERMENGARDEM QUONDAM COMITISSAM BRITANNIAE  . Affectum sui cordis, et uim religiose dilectionis suauiter et familiariter insinuat.

Dilecte in Christo filie sue ERMENGARDI, quondam eximie comitisse, nunc humili Christi ancille, BERNARDUS abbas Clare-uallis, pium sancte dilectionis  affectum.

 Utinam sicut chartam nunc presentem, ita et meam tibi mentem expandere possem! O si legere posses in corde meo, quod ibi de amore tuo, suo digito Deus scribere dignatus est! certe agnosceres quam nulla lingua uel penna sufficiat exprimere quod in intimis mihi medullis Dei spiritus imprimere potuit. Et nunc quidem presens sum spiritu, licet corpore absens; sed nec mihi, nec tibi est unde appaream. Est tamen penes te unde possis de me utcunque coniicere, etsi nondum cognoscere, quod dico. Intra ergo cor tuum, et inspice meum; et uel tantum mihi tribue amoris erga te, quantum tibi erga me inesse sentis: ne, si nos quidem minus, te uero amplius amare presumpseris, eo te nobis preferre puteris, quo et uincere nos caritate putaueris.  Ceterum tue modestie est id potius sentire de nobis, ut qui te affecit ita me diligere et eligere ad consilium tue salutis, eque affecerit et me in obsequium tue dilectionis. Tu ergo uideris quomodo me tecum retinueris: ego, ut uerum fatear, nusquam abs te absque te recedo. Hec tibi interim de uia breuiter in transitu scribere uolui; sperans me maiori otio maiora missurum, si Deus annuerit.



EPISTOLA CXuII. AD EAMDEM. Laudat eius in diuino seruitio alacritatem, suumque illius uidende desiderium indicat.

Recepi [al. accepi] delicias cordis mei, pacem tui. Letus sum, quia tu leta nuntiaris; meque admodum  animo reddit incolumem tua innotescens alacritas. Hec nimirum letitia nil habet de carne et sanguine, cum humilis ex sublimi, ex ingenua ignobilis, pauper ex diuite uiuas: fratris, filii, patrieque destituta solatio. Sine dubio ergo quod in te alacritatis natum est, de Spiritu sancto est. Quippe iamdudum a timore Dei concipiens, parturisti tandem spiritum salutis, foras utique mittente caritate timorem. O quam libentius ista presens colloquerer, quam scribo absens! Crede mihi, irascor occupationibus, quibus frequenter impediri uideor ne te uideam: et delector occasionibus, quibus uel interdum expediri uideor, ut te uideam. Rara quidem datur huiusmodi opportunitas: sed chara, fateor, est mihi uel ipsa raritas. Est enim sane melius uidere te uel nonnunquam,  quam nunquam omnino. 126 Spero me in proximo uenturum ad te, iam nunc prelibans gaudium proxime pleneque futurum.



EPISTOLA CXuIII. AD BEATRICEM NOBILEM ET RELIGIOSAM MATRONAM. Officiosam eius caritatem et sollicitudinem commendat.

Miror tue deuotionis studium, tue erga nos dilectionis affectum. O bona domina, quid tibi et  nobis? unde tanta tibi sollicitudo de nobis? Si filii, si nepotes, si uel aliqua extrema propinquitatis linea tibi iuncti essemus, tua crebra beneficia, frequentes salutationes, innumera denique tui amoris insignia, que quotidie experimur, non tam nobis miranda uiderentur, quam ex debito suscipienda. Nunc autem cum genere tantum dominam, non matrem te cognoscamus, non mirum si miramur, sed mirum si satis mirari possumus. Quis enim notorum uel cognatorum nostrorum curam habet de nobis? quis unquam de nostra salute interrogat? quis, inquam, non dico sollicitus, sed uel memor nostri est in seculo? Amicis, propinquis, uicinis nostris facti sumus tanquam uas perditum: sola nos obliuisci non potes. Inquiris de esse et statu sanitatis  nostre, de uia quam nuper egimus, de monachis, quos ad alium locum transtulimus. De quibus breuiter respondeo quod de terra deserta et de loco horroris et uaste solitudinis introducti sunt in abundantiam rerum, edium et amicorum; in terram denique fertilem, et locum amene habitationis. Letos itaque et in pace reliquimus, leti nos et in pace reuersi sumus; preter quod ego paucis diebus, sed non parum, febre redeunte, ita ut mori timerem, aggrauatus fui. Sed rursum, Deo miserante, cito conualui, ita ut nunc fortiorem sanioremque me sentiam post uiam peractam, quam ante inchoatam.



EPISTOLA CXIX. AD DUCEM ET DUCISSAM LOTHARINGIAE  . Gratias agit pro condonatis hactenus uectigalibus, sed caueri cupit, ne gratia principum opera ministrorum interuertatur.


DUCI et DUCISSAE Lotharingie, BERNARDUS abbas de Clara-ualle, sic suis ad inuicem caris et castis delectari amplexibus, ut solus amor Christi superet in ambobus.

Ex quo cepimus mittere pro nostra necessitate in terram uestram, multam semper inuenimus in oculis uestre dignitatis familiaritatem et gratiam. Benedictionem largitatis uestre nostris hominibus, cum necesse fuit, liberaliter exhibuistis. Passagium  transeuntibus, et si quod est aliud iuris uestri debitum, mercantibus libenter dimisistis. De quibus omnibus sine dubio merces uestra multa est in celis, si tamen uerum esse credimus quod Dominus in  Euangelio promittit: Quandiu fecistis uni ex minimis meis, hoc mihi fecistis . Sed quid est quod ministros uestros, que uos donastis, exigere rursum permititis? dignum est uobis et honorificum, ut quod uobis pro salute animarum uestrarum placuit donare, nemo uestrorum repetere audeat. Si ergo uos  beneficiorum uestrorum non penitet, donumque quod in beneplacito uestro a  uobis sepe recepimus, eque adhuc ut habeamus, utrique uestrum complacet; iubete ita firmiter et inconcusse teneri, quatenus ultra fratres nostri a nullo 127 ministrorum uestrorum timeant propter hoc disturbari. Alioquin non renuimus Domini nostri sequi exemplum, qui pro se non dedignatus est soluere censum , parati et nos libenter que sunt Cesaris Cesari reddere, et uectigal cui uectigal, et tributum cui tributum : presertim quia iuxta Apostolum non tam debemus requirere datum nostrum, quam uestrum lucrum .



EPISTOLA CXX AD DUCISSAM LOTHARINGIAE. Pro beneficiis oblatis gratias agit, et ab iniquo bello eam deterret.

 Gratias agimus Deo pro tam deuota uoluntate, quam erga ipsum et seruos eius uos habere cognouimus. Quoties enim in corde carnali, terrenis dignitatibus alto, ulla uel minima scintillula celestis amoris accensa uidetur, diuinum sine dubio est munus, non hominis uirtus. Et nos quidem largitatis uestre uestris in litteris nobis oblata beneficia gratanter amplectimur; sed cognita illa subita et grandi satis occupatione, qua uos nunc detineri necesse est, conueniens ducimus uestram, quantum uobis placuerit, exspectare opportunitatem. Nemini etenim, quantum in nobis est, uellemus esse oneri, presertim in iis que ad Deum pertinent, ubi non dati lucrum, sed dantis fructum magis requirere  debemus. Diem itaque nobis, si placet, atque locum rescribendo per hunc nuntium nominate: quo, iuuante Deo, presenti expedita instantia, nostris partibus appropinquare debeatis, et, fratre Widone  uobis obuiam facto, si quid in terra uestra inuenerit quod aptum sit Ordini nostro, promissa uestra expeditius atque alacrius compleatis. Hilarem enim datorem diligit Deus . Aut si forte non placet uobis dilatio, et hoc notificate; quia parati sumus in hac re, quantum ratio patitur, uestre obtemperare uoluntati. Ore uestro Ducem salutamus: et tam ipsum quam uos admonemus ut, si castrum, pro quo guerram facturi estis, uestri iuris non esse noueritis, pro Dei amore relinquatis. Scriptum  quippe est: Quid prodest homini si mundum uniuersum lucretur, se autem perdat, et detrimentum sui faciat? 



EPISTOLA CXX. AD DUCISSAM BURGUNDIAE  . Offensam Hugoni placare nititur, et assensum in coniugium quoddam ab ea exposcit.

uestre dignationis specialis familiaritas, quam erga nos pauperes homines habere uidemini [al. dignamini] eo usque progressa est, ut quisquis Dignitatem uestram se habere sentit infensam, per nullum facilius quam per nos confidat redire in gratiam. Hinc est quod dudum, Diuione cum essem, Hugo de Besua multis me precibus ad placandam sibi uestram, quam meruerat, indignationem applicauit;  et ut coniugio de filio suo, quod, uobis quidem non placitum, sed sibi, ut putat, commodum irretractabiliter facere statuerat, amore Dei et nostro assensum preberetis: cuius rei causa ecce 128 nunc rursus tam suis quam suorum precibus aures nostras pulsare curauit. Et nos quidem utilitate. illius terrenas non ualde curamus; uerumtamen quia res, ut ipse dicit, ita in arcto posita esse uidetur, quatenus nisi cum ipsius periurio nequaquam possit obuiari coniugio, hoc uobis intimare conueniens duximus, quia grandis debet esse utilitas, quam Christiani et uestri hominis legalitati  preponere debeatis. Neque enim et periurus esse et legalis simul manere poterit. Quanquam etiam uobis non solum nullum lucrum, sed et multum  uideamus ingruere periculum, si quos fortassis Deus coniungere disposuit, per uos disturbari contigerit. Suam gratiam adiiciat Dominus super uos et super filios uestros, nobilissima, mihique in Christo dilectissima domina. Ecce nunc tempus acceptabile, ecce nunc dies salutis: erogate uestrum frumentum pauperibus Christi, ut in eternum cum usura recipiatis.





EPISTOLA CXXII HILDEBERTI TURONENSIS ARCHIEPISCOPI AD BERNARDUM ABBATEM  . Bernardi fama nominis et sanctitatis permotus, familiaritatem eius expetit.

1. Balsamum ex odore suo, et arborem ex fructu  cognosci, paucos credimus ignorare. Sic et nobis ex opimone tua, carissime frater, innotuit quam sis et ad sanctimoniam compositus, et integer ad doctrinam. Cum enim locorum interstitio longius a te separemur, ad nos tamen usque peruenit quam iucundas noctes cum tua Rachele ducas, que progenies ex Lia tibi exuberet, quam totum te exhibeas et cultorem uirtutis, et hostem carnis. Non alium loquuntur te, quicunque loquuntur nobis de te. Talis est odor olei effusi nominis tui, talia iam tuorum premia meritorum. Has ex agro tuo spicas ante supremam colligis messionem. In hac enim uita quedam merces uirtutis est conspicuum et immortale testimonium. Hoc ipsa sibi comparat, hoc sibi ipsa custodit. Huius splendor non minuitur inuidia,  non exterioribus studiis adiuuatur. Quippe bonorum existimatio, sicut falsis delationibus auferri non potest, ita nec adulatoriis fauoribus acquiri. Penes ipsos est, eam uel ubertate uirtutum proficere, uel defectu minorari. Sane de celeberrima opinione tua spes in sinu Ecclesie reposita est, eam minime casuram, quoniam fundata creditur supra firmam petram.

2. Ex ea nos, tuam edocti deuotionem, desiderio desiderauimus in sacrarium familiaritatis tue recipi; ibique recordatione tecum esse, ubi teipsum furatus colloquiis mortalium, pro mortalibus loqueris cum Rege Angelorum. Porro huic desiderio nostro N.  Trecensis archidiaconus plurimum adiecit, uir moribus et litteratura conspicuus. Eum  tibi censeremus commendandum, nisi constaret illos, quos tua dignaris gratia, commendatione alia non egere. Si nescis, illius etiam attestatione didicimus te in Ecclesia esse, qui ad eruditionem uirtutis et exemplo sufficias, et uerbo. Ceterum ne litteris prolixioribus onereris, scripto ponimus finem, supradicte petitioni, donec 129 exaudiri mereamur, finem minime posituri. Quid autem ex hoc animi geras, doceri deprecamur tuarum recursu litterarum.



EPISTOLA CXXIII  . RESCRIPTUM ABBATIS BERNARDI AD HILDEBERTUM TURONENSEM ARCHIEPISCOPUM. Laudes laudibus rependit.

Bonus homo de bono thesauro cordis sui profert  bonum. Scripta glorie tue, imo et mee, satis libenter accepi, uir totius reuerentie, tenens in illis unde te non immerito glorificem, et ipse non immerito glorier. Siquidem gloria nostra hec est, tue Sublimitatis dignatio, tua nostre reputatio paruitatis. Nempe in alto non altum sapere, sed humilibus consentire, nil Deo carius, nil rarius apud homines. Quis sapiens, nisi qui Sapientie consiliis acquiescit? ait autem: Quanto maior es, tanto humilia te in omnibus . Hoc tu mihi exhibuisti, minori maior, senior iuniori. Possem proinde et ego tuam probatam sapientiam non indebitis  efferre laudibus, et forte iustioribus his quibus me dignata est ipsa. Quippe interest ad dandam rerum certitudinem, quid incerta iactet opinio, quidque opus euidens reddat indubitatum. Quod autem certius probamus, hoc et predicamus securius. Que ergo ad me de me tibi scribere placuit, uideris tu unde probaueris: ego laudum tuarum argumentum teneo minime dubium ipsas mei laudatrices litteras tuas; in quibus alium fortasse delectet eruditionis insigne, sermo suauis et purus, oratio luculenta, gratum laudabileque compendium: mihi uero pre his illa ducitur miranda humilitas, qua tantillum tantus preuenire curasti, et obsequio salutandi, et preconio predicandi, et precandi reuerentia. Sane, quod ad me attinet, lego de me in  litteris tuis, non quod sum, sed quod esse uellem, et quod non esse pudet. uerumtamen quod sum, tuum est: et si quid melius Dei unquam munere fuero, tuum fore confidito, reuerendissime atque amantissime Pater.



EPISTOLA CXXIu  . AD EUMDEM HILDEBERTUM, QUI NONDUM RECEPERAT DOMINUM INNOCENTIUM PAPAM Hortatur ut Innocentium, in Gallia ob schisma Petri Leonis exsulem, uti legitimum pontificem agnoscat.

Magno sacerdoti, et excelso in uerbo glorie HILDEBERTO, Dei gratia Turonensium archiepiscopo, BERNARDUS Clare-uallis abbas dictus, in spiritu ambulare, et spiritualiter omnia examinare.

 1. Ut uerbis uos propheticis alloquar: Consolatio abscondita est in oculis, quia mors diuidit inter fratres . Quidam enim iuxta Isaiam uidentur fedus percussisse cum morte, et cum inferno fecisse pactum . Ecce namque christus Domini iste Innocentius positus est in ruinam et in resurrectionem multorum. Nam qui Dei sunt, libenter iunguntur ei: qui autem ex aduerso stat, aut Antichristi est, aut Antichristus. Cernitur abominatio stare in loco sancto, quem ut obtineret, incendit ignis sanctuarium Dei. Persequitur Innocentium, et cum eo omnem innocentiam. Fugit ille nimirum a facie Leonis, sicut dicit propheta: Leo rugiet, quis non timebit?  Fugit secundum preceptum Domini dicentis: Si uos persecuti  fuerint in una ciuitate, fugite in aliam . Fugit, et in hoc uere uirum se apostolicum probans, quod apostolica sese forma insignierit. Nec enim Paulus erubuit in sporta demitti per murum, et sic effugere manus querentium animam suam . Suffugit autem non parcens uite sue, sed dans locum ire: non 130 ut mortem euaderet, sed ut uitam acquireret. Merito Ecclesia Innocentio concedit ipsius uicem, quem per eadem uestigia gradientem cernit.

2. Nec sane otiosa fuga Innocentii. Laborat quidem, sed honestatur in laboribus suis. Pulsus Urbe,  ab orbe suscipitur. A finibus terre occurritur cum panibus fugienti, etsi furor Semei, Gerardi Engolismensis, nondum ex toto quiescat maledicere Dauid. uelit, nolit peccator qui uidet et irascitur, magnificatur in conspectu regum, portans coronam glorie. Nunquid non omnes principes cognouerunt quia ipse est uere Dei electus? Francorum, Anglorum, Hispanorum, et postremo Romanorum rex, Innocentium in papam suscipiunt, et recognoscunt singularem episcopum animarum suarum. Solus adhuc ignorat Achitopel suum iam patefactum ac dissipatum consilium . Frustra molitur miser super populum Dei malignare consilium, et cogitare aduersus sanctos sancto firmissime adherentes, et contemnentes curuare genua ante  Baal. Nulla fraude preualebit parricide suo obtinere regnum super Isrel et super ciuitatem sanctam, que est Ecclesia Dei uiuentis, columna fidei, et firmamentum ueritatis. Funiculus triplex difficile rumpitur . Electio meliorum, approbatio plurium, et, quod his efficacius est, morum attestatio, Innocentium apud omnes commendant, summum confirmant pontificem.

3. Ad quod sane et uestra, Pater, exspectatur, sicut pluuia in uellus, uel sera sententia. Non improbamus tarditatem, que grauitatem redolet, leuitatis abolet notam. Nam et Maria non statim respondit angelo salutanti, prius cogitans qualis esset illa salutatio : et Timotheo precipitur nemini cito manum imponere . Dico tamen ego notus pontifici: Ne quid nimis; dico ut familiaris et notus: Non plus sapere quam oportet sapere . Pudet, fateor, quod serpens uetustissimus noua audacia, relictis insipientibus mulieribus, etiam robur pectoris uestri uisus est attentare, et tantam Ecclesie columnam ausus concutere. Confidimus autem quia, etsi concutit, non deiicit: quoniam amicus sponsi stat, et gaudet ad uocem sponsi , uocem exsultationis et salutis, uocem unitatis et pacis.



EPISTOLA CXXu. AD MAGISTRUM GAUFRIDUM DE LORATORIO  . Operam eius requirit in asserendo pontificatu Innocentii aduersus schisma Petri Leonis.

 1. Odor in flore, in fructu sapor requiritur. Odore prouocati, carissime frater, olei effusi nominis tui, cupimus et ex fructu operis cognoscere te. Non enim nos tantum, sed ipse quoque qui nullius eget Deus, opus tamen habet hoc in tempore opere tuo, si non dissimulas. Gloriosum tibi est Dei esse posse coadiutorem: posse et non esse. damnosum. Porro  autem gratias habes apud Deum et homines, habes scientiam, habes spiritum libertatis, habes uerbum uiuum et efficax, et sale conditum: nec oportet te pro tantis uiribus sponse Christi deesse in tanto discrimine, cum sis amicus sponsi. Amicus siquidem in necessitate probatur. Quid enim? tu tibi quiescis, et mater tua Ecclesia grauiter conturbatur? Habuit sua tempora quies, et sanctum otium hactenus sua negotia licenter libenterque exercuit. Tempus faciendi nunc, quia dissipauerunt legem. Bestia illa de Apocalypsi, cui datum est os loquens blasphemias, et bellum gerere cum sanctis , Petri cathedram occupat, tanquam leo paratus ad predam. Altera quoque bestia iuxta uos subsibilat, sicut catulus habitans in abditis. Illa ferocior, ista  callidior, pariter conuenerunt in unum aduersus Dominum, et aduersus christum eius. Demus operam cito dirumpere uincula eorum, et proiicere a nobis iugum ipsorum.

131 2. Nos in nostris partibus, una cum aliis Dei seruis diuino igne accensis, Deo cooperante laborauimus in conueniendo populos in unum, et reges ad dirumpendum [al. diripiendum] prauorum consensum, ad destruendam omnem altitudinem extollentem se aduersus scientiam Dei. Nec infructuose. Alemannie, Francie, Anglie, Scotie, Hispaniarum et Ierosolymorum reges, cum uniuerso clero et populis, fauent et adherent domino Innocentio, tanquam filii patri, tanquam capiti membra, solliciti seruare unitatem spiritus in uinculo pacis.  Merito autem illum recipit Ecclesia, cuius et opinio clarior, et electio sanior inuenta est, nimirum eligentium et numero uincens, et merito. At tu, frater, quid adhuc negligis? quousque uicino serpente tua male secura dormitat industria? Scimus quidem te filium pacis nulla posse ratione induci deserere unitatem: sed profecto non sufficit, nisi et defensare, atque ipsius quoque turbatores totis uiribus debellare studueris. Nec quietis timeas detrimentum, quod non paruo tue glorie incremento recompensabitur, si fera illa uicina uobis tuo studio mansuescat, uel obmutescat, et tantam Ecclesie predam, comitem dico Pictauensem  , in manu tua Dei pietas de ore Leonis eripiat.



EPISTOLA CXXuI. AD EPISCOPOS AQUITANIAE CONTRA GERARDUM ENGOLISMENSEM [al. EGOLISMENSEM]  . Causam Innocentii, ut legitimi pontificis, egregie tuetur aduersus Gerardum Engolismensem, schismatici partes agentem cuius mores depingit, et subterfugia eludit.


Dominis et Patribus honorandis, Lemouicensi,  Pictauensi, Petragoricensi et Santonensi, Dei gratia episcopis sanctis, frater BERNARDUS abbas dictus de Clara-ualle, constantiam in aduersis.

1. uirtus in pace acquiritur, in pressura probatur, approbatur in uictoria. Tempus est quo uestra, si qua est, nec latere iam nec torpere sinatur, reuerendi et merito suspiciendi patres. Hostilis siquidem gladius, qui uniuerso Christi corpori mortem denuo nunc temporis intentare uidetur, uestris potissimum ceruicibus imminet, et in uos eo acrius, quo cominus debacchatur: ita ut quotidianis assultibus, aut resistere fortiter, aut turpiter, quod absit! cedere compellamini. Nam is qui amat primatum gerere inter uos, Diotrephes, non recipit uos  ; nec enim agnoscit eum, quem tota uobiscum amplectitur  Ecclesia uenientem in nomine Domini. Non hunc, inquam, sed qui uenit in nomine suo, illum recipit. Nec mirum. Et ipse nempe infatigabilis ad nomen grande multum anhelat, etiam in hac etate. Nec sane falsa uel incerta opinione ducor notare hominem super uanitate istiusmodi, sed de ore suo ipsius eum iudico. In litteris siquidem quas nuper ad cancellarium scripsit familiares, nonne legationis sese et onere et nomine honorari  tanto indignius supplicat, quanto humilius? Utinam tamen obtinuisset! Minus forsan nocuisset potita uotis ambitio, quam frustrata. Tunc quippe  soli, aut pene soli obesset sibi: nunc uero seuit in orbem. uides quid facit amor glorie? Legatio, sarcina grauis, humeris presertim senilibus: quis nesciat? Et tamen homini senissimo grauior uidetur pena, reliquum id breue dierum suorum uiuere sine hac pena.

2. Sed forte causabitur se de suspicione iudicari, et nos temeritatis arguet, qui de occultis suis reprehendimus quod non probauimus. Fateor, suspiciosus sum in hac parte: et nescio an uel simplicissimus quis secus sentire possit, quippe in tam manifesta coniectura. Ut enim simplicem referam breuiter actionem, primus, aut inter primos scribit pape Innocentio: 132 legationem postulat, non obtinet. Indignatur, resilit ab illo, transit ad alium,  ipsius se esse legatum gloriatur. Quod si aut ab illo ante non poposcisset, aut postmodum non accepisset ab isto, credi poterat alium quemcunque habuisse in preuaricatione intuitum, etsi non rectum aliquem: nunc autem excusationem non habet de ambitione sua. Denique ponat etiam nunc legati uel uacuum nomen , et ego quidem hac suspicione carebo, si potero. Si non, suspicabor inuitus, et me intemperantie reprehendam. uerum difficile persuadebitur ei, ego scio. Nimirum homo, diu magnus habitus inter suos, uideri seipso inferior erubescit. Agnoscitur is, quem Scriptura loquitur,  pudor adducens peccatum . An non grande peccatum et delictum maximum, superba ista uerecundia, qua terram et cinerem pudet, non dico subiici, sed non dominari?

3. Propter hoc ergo reliquit homo suum illum patrem sanctum Innocentium , et matrem suam sanctam Ecclesiam catholicam; et adheret schismatarche suo, et sunt duo in uanitate una. Percusserunt fedus ad inuicem, et super populum Dei malignauerunt consilium. Squama squame coniungitur, et spiraculum non est in eis . Iste illum papam, ille hunc uicissim legatum scriptitat, ut decipiant ipsi de uanitate in idipsum. Inuicem se consolantur, tuentur, commendant; quisque tamen pro se, non pro inuicem. Nimirum  homines sunt seipsos amantes. Pari quidem studio conuenerunt aduersus Dominum, et aduersus christum eius; sed plane intentionibus non coherent. Querit magis ex alterutro uterque profecto que sua sunt, idque, quod audere nefarium est, in hereditate Christi. Quid nisi ante oculos uestros conantur, si patimini, proscribere Christum? Iam nouos apud uos suo pape cudit legatus episcopos  , ne soli sit sibi papa. Nec mortius successores, sed uiuis inuasores tyrannica fretus potentia superintrudit, nactus scilicet de malitia principum occasionem, qui suarum ciuitatum episcopos odio persequuntur iniquo. Sic sedet in insidiis cum diuitibus in occultis, ut interficiat innocentes. Per tale ostium intrat in ouile ouium.

 4. Nunquid autem gratis talia legatus actitat pro papa suo? En ille totam, ut is gloriatur, Franciam atque Burgundiam legationi eius antique superaddidit. Potest et adiungere, si uult, Medos et Persas, et medios fines Decapoleos. Quare non et ultra Sauromatas, et quemcunque denique locum calcauerit pes suus, suus sit, quo uel uacuis nominibus glorietur? O homo non minus sine fronte, quam sine mente; nec Dei memor timoris, nec sue honestatis! Putat se non uideri, cum sit subsannatio et et illusio omnibus qui in circuitu eius sunt. Merito quidem. Certe enim pro foro, sacrario utitur: et instar hominis negotiatoris queritantis lucra sua, et modo hunc, modo illum explorantis uenditorem, ut ab illo demum emat quod amat, a quo uilius impetrare  ualuerit; ita iste sollicite sibi ecclesiasticam dignitatem hinc inde perquirens, eum tandem pro suo arbitrio delegit habere papam, qui se legatum esse consenserit. Ergo nisi legatus tu fueris, Roma papam habere non poterit? Unde hoc tibi priuilegium in Ecclesia Dei? Quis nam tibi hanc concessit in Christi hereditate prerogatiuam? Nunquid tu hereditate possides sanctuarium Dei? Donec enim in obtinenda pudenda et impudenti petitione spes tibi ulla promerendi domini Innocentii gratiam esse potuit, sanctus ille, te scribente, et papa fuit. Quomodo ergo nunc schismaticum criminaris? Nunquid  cum eadem uana spe tua, illius simul et sanctitas euanuit, et papatus? Mirum quod potuit ita in breui dulce et amarum ex eodem fonte procedere. Heri catholicus, et sanctus, et summus pontifex: hodie nequam, schismaticus, et turbator. Heri pater 133 Innocentius, hodie Gregorius diaconus Sancti Angeli. Itaque uno quidem ex ore, sed corde profecto duplici contraria processere. Labia dolosa in corde, et corde locuta sunt. Sed enim homo cui cor et cor diuerberat conscientiam, et Est et Non diuaricat linguam, putas quia timor ei in mente sit, aut in fronte pudor? Male autem, iuxta Apostolum, prouidet bona coram Deo et hominibus , qui more illius iniqui iudicis, nec Deum timet, nec hominem reueretur .

 5. Et certe ambitio, cum prorumpit in impudentiam, efficaciam perdit: et cum improbus affectus se aperit, perit effectus. Ambitio, mater hypocrisis, latebras amat et tenebras; lucis impatiens est. Ambitio, spurcum uitium, in imo iacet: uidet tamen omne sublime, sed uideri ipsa refugit. Nec mirum. Optato namque necesse est careat, nisi caueat arbitros. Quo enim gloria plus affectatur, eo minus apprehenditur, ubi deprehenditur affectari. Quid denique tam inglorium, quam glorie cupidum deprehendi, presertim inter episcopos? Nec simplicem sane Christianum gloriari oportet, nisi in cruce Domini nostri Iesu Christi. Inclytus erit ambitiosus, quandiu in nocte uersabitur; et donec turpis lucri negotium perambulabit in tenebris, poterit hypocrita iustus sanctusque uideri,  sed oculo qui uidet in facie. At ubi forte foras mittit impudentia uel imprudentia [al. male, impudenti uel imprudenti] quod latet in conscientia, nonne intemperans appetitus apparet ad confusionem procacior, quam promptior ad gloriam? Sic reuera, sic probatur quod legitur: Gloria in confusione eorum qui terrena sapiunt ; et illud: Si ego gloriam meam quero, gloria mea nichil est . Impleturque in illo qui eiusmodi est, quod Propheta sanctus imprecatur, nisi fallor, hypocritis, Fiant, inquiens, sicut fenum tectorum, quod priusquam euellatur, exaruit . Non adeo periit pudor a mortalibus, ut nuda impudensque uel ab ipsis honoretur ambitio, presertim in sene et sacerdote, quem eo magis profecto puerilis  ista dedecet uanitas, quo eum maior grauitas, maiorque decet sanctitudo: et si in facie benedicitur ab adulante, sed a tergo subsannatur ab omnibus. Est sobria quedam, et quodammodo oculata [al. occulta] ambitio, moliens saltem caute, etsi non caste. Si ualet proficere, clam negotia sua curat. Sin uero, manet in se, et pudoris umbram non deserit. Equidem talis, etsi Deum nondum metuit ad salutem, pro ingenita tamen uerecundia honestatem interim retinet, quod homines reueretur et publicum erubescit.

6. Ceterum quenam ista preceps est, et frontosa  libido dominandi, ut pro obtentu uix annue  legationis, primo quidem suo nec parcat senio, nec deferat sacerdotio: deinde nec lateri Saluatoris, quod in aqua et sanguine colligendi in fidei unitate populi protulit redemptionem, ut quisquis tentaret diuidere quos ille colligeret, et inde redimeret; probaret sese non christianum, sed antichristum, reus mortis et crucis Christi? O impatiens et effrenis turpis questus cupiditas! o ardor intemperans! o ceca et pudenda ambitio! Aperte prius frontoseque, ut iam dixi, et ipse, proh pudor! non diffitetur, addit indigna satis petitione tentare Catholicum: dolensque repulsam, incunctanter ad schismaticum refugit; et accepta de manu sacrilega male cupita potestate, latus denuo Domini glorie  crudeliter confodere non ueretur. Diuidit nempe Ecclesiam, pro qua illud est in cruce diuisum, uisurus procul dubio et ipse in quem transfixerit. Cognoscetur profecto Dominus iudicia faciens, qui nunc iniuriam patiens ignoratur. Cum enim ceperit facere iudicium omnibus iniuriam patientibus, et arguere in equitate pro mansuetis terre; putas auertere poterit aurem a carissima sponsa sua, cum clamauerit stans aduersus eos qui se angustiauerunt? Non: omnino non poterit non audire plangentem: Amici mei et proximi mei aduersum me appropinquauerunt 134 et steterunt; et qui iuxta me erant, de longe steterunt, et uim faciebant qui querebant animam meam . Quomodo namque non recognoscet os de ossibus suis, et carnem de  carne sua, imo uero iam quodammodo spiritum de spiritu suo? Quasi non ipsa sit dilecta illa, cuius concupiuit decorem, cuius formam induit, cui se mirabili dignatione castis atque indiuiduis deuinxit amplexibus, ita ut essent duo in carne una: unum in uno spiritu quandoque futuri! Nam etsi cognouerat secundum carnem Christum, sed tunc iam non recognoscet: quia spiritus ante faciem eius Christus Dominus, cui adherens unus spiritus erit, cum absorpta morte in uictoria, quod infirmnm de carne est, in uirtute spiritns conualuerit; cum exhibuerit eam sibi Sponsus glorie gloriosam columbam suam, perfectam suam, formosam suam, non habentem maculam peccati, neque rugam corruptionis, aut aliquid huiusmodi.

 7. Dum libenter in his immoror, pene cepti immemor factus sum, ita cupiens redimere tempus, quoniam dies mali sunt. Excedentem deuotio leuat. sed reuocat zelus: et ubi rapior, ibi et cogor recidere, et plangere dolorem meum. Audet  inimicus crucis Christi suis sedibus pellere sanctos, qui nolunt bestiam adorare, que aperuit os suum in blasphemias, blasphemare nomen Dei, et tabernaculum eius . Altare contra altare erigere tentat, confundere fasque nefasque  non confunditur. Abbates abbatibus, episcopos episcopis superintrudere nititur  ; amouere catholicos, schismaticos promouere. Miseri et miserandi, qui ita promoueri, et ab isto, consentiunt. Siquidem circuit mare et aridam, ut faciat unum episcopum; et cum fecerit, facit eum filium gehenne duplo quam se. Quenam uero putas est tanti causa furoris? Non alia sane, nisi quod displicet mortalibus angelica illa partitio, qua gloria Deo, pax hominibus nuntiatur; et dum gloriam usurpant, turbant pacem. Solus gloriam meretur, qui facit mirabilia solus, sicut dicit Apostolus: Soli Deo honor et gloria . Porro autem cum nostro genere bene agitur, si datur frui pace Dei, pace cum Deo, et quidem feliciter et misericorditer. Quonam  ergo modo stabit pax hominum coram Deo, uel cum Deo, si Deo non potest apud homines esse tuta sua gloria? O stulti filii Adam, qui contemnentes pacem, et gloriam appetentes, et pacem perdunt, et gloriam! Ob hoc denique et nunc Deus ultionum commouit terram, et conturbauit eam: ostendit populo suo dura, potauit nos uino compunctionis.

8. uelimus, nolimus, impleri quandoque necesse est ueritatem Spiritus sancti, fierique illam que prophetico spiritu prenuntiata legitur in Scripturis discessio : sed ue homini per quem uenit! Melius erat ei, si natus non fuisset homo ille. Quis uero ille, nisi homo peccati qui super electum a catholicis catholicum, et canonice, locum sanctum  inuasit, quem tamen, non quia sanctus, sed quia summus est, affectauit? Inuasit, inquam, inuasit armis, igne, pecunia, non uite merito uel uirtutum: peruenit in quo stat, et stat in quo peruenit. Nam illa quam iactat iuratorum suorum non electio sed factio, umbra tantum fuit, et occasio, et uelamentum malitie. Dici potest electio, sed impudenter, sed mendaciter. Stat quippe sententia ecclesiastica et authentica, post primam electionem non esse secundam. Celebrata proinde prima, que secundo presumpta est, non est secunda, sed nulla. Nam etsi quid minus forte solemniter, minusue ordinabiliter processit in ea que precessit, ut hostes unitatis contendunt; numquid tamen presumi altera debuit, nisi sane priore prius discussa ratione, cassata iudicio?  Eapropter qui se super ingerere festinant, quique temerario temere manus imponere nichilominus accelerauerunt, Apostolo prohibente, Nemini cito manum imponas ; ipsi procul dubio maius peccatum habent, ipsi auctores 135 schismatis, ipsi grandis militie huius principes exstitere.

9. Ceterum nunc iudicium expetunt, quod ante exspectasse [al. expetiisse] debuerant: et quam suo loco oblatam tenuerant, tandem iustitiam offerunt,  ut uidelicet si recusetur, iusti  uos uideamini: si recipiatur, litigantibus inter se partibus, dilatio redimat tempus, et interim fiat aliquid. An de uestra iustitia desperatis, et damnum iam crescere non timetis, quemcunque causa exitum sortiatur? Quidquid, inquiunt, hactenus factum sit, modo querimus audientiam: iudicium sumus subire parati. Tergiuersatio est. Quid in omni impio conatu uestro uobis relinquitur aliud, quod afferre queatis ad seducendum simplices, ad armandum maleuolos, ad uestram ipsorum palliandam malitiam? Si hoc non diceretis, quid diceretis? Ceterum iam Deus iudicauit quod sero repetit homo: iudicauit autem operis euidentia, non decreti sententia. Numquid Dei iudicium audeat humana temeritas retractare? Quid si causetur et clamet per  prophetam Deus, Tulerunt homines a me iudicium?  Non est consilium contra consilium Domini: uelociter currit sermo eius, in conueniendo populos in unum et reges, ut domino pape Innocentio seruiant et obediant. Quis reuocabit? Dei esse iudicium senserunt et consenserunt Galterius Rauennas, Hildegarius Terraconensis  , Norbertus Magdeburgensis, Conradus Salseburgensis, archiepiscopi. Dei esse iudicium cognouerunt et acquieuerunt episcopi, Equipertus Monasteriensis, Hildebrannus Pistoriensis, Bernardus Papiensis, Landulfus Astensis. Hugo Gratianopolitanus, Bernardus Parmensis  . Horum gloria specialis et precipua sanctitas,  et auctoritas etiam hostibus reuerenda, facile nobis, qui minorem et meriti et officii tenemus locum, aut errare secum, aut sapere persuasit. Taceo multitudinem ceterorum, Tuscie, Campanie, Longobardie, Germanie, et Aquitanie, Galliarum denique et Hispaniarum omnium, necnon et uniuerse Orientalis Ecclesie, tam archiepiscoporum, quam episcoporum, quorum nomina sunt in libro uite, sed epistole breuitas non admittit  .

10. Hi omnes unanimes, non conducti pecunia, non seducti fallacia, non illecti priuato carnis uel cognationis amore, non timore compulsi potentie secularis, sed Dei procul dubio uoluntatem, sicut non ignorantes, ita nec dissimulantes, Petrum  Leonis ingenue refutauerunt, ac secure Gregorium in papam Innocentium susceperunt. Nostratum sane nemo ex nomine in his expressus est litteris: quia et omnes compendium non fert, et aliquorum inuidiosa designatio adulationis notam non effugit. Non autem debeo pretermittere sanctos, qui mundo mortui, Deo melius uiuunt: quorum uita abscondita est cum Christo in gloria, ubi certe studiose inquirunt, et non dubie inueniunt beneplacitum 136 Dei, qui solliciti sunt quomodo placeant ei. Itaque Camaudulienses  , uallambrosani, Cartusienses, Cluniacenses  , et qui de Maiori-Monasterio sunt  , mei quoque Cistercienses  , Cadumenses  ,  Tironenses  , et Sauiniacenses  ; uniuersitas denique et unanimitas fratrum, tam clericorum quam monachorum regularis uite probateque conuersationis, sequentes episcopos, tanquam greges pastores suos, Innocentio firmiter adherent, sincere fauent, humiliter parent, uerum apostolorum successorem fideliter recognoscunt.

11. Quid reges et principes terre? Nonne in eodem spiritu, una cum subiectis sibi plebibus, Innocentium pariter amplectuntur, confitentes et ipsi papam et episcopum animarum suarum? Quis postremo in quocunque ordine uite illustris et boni nominis homo idipsum non sapit? Et tamen adhuc isti, nescio qua contentiosa importunitate et importuna contentione, reclamant. uocant in causam  orbem, et cum sua paucitate uniuersitatem flagitant iudicari: et qui preiudicauerant in electione, de confirmatione reiudicare contendunt; tunc prepropere agentes, modo prepostere retractantes. Quis tantos, queso, in unum cogere queat exercitus utriusque ordinis principum, ne dicam plebium, et adducere in examinationem? Quis tot sanctorum millibus persuadere sufficiat, quod prius edificauerunt, iterum destruere, et abducere semetipsos in preuaricationem? Quis deinde locus omnibus tantus, omnibus tutus? Uniuerse quippe Ecclesie negotium est, non unius causa persone. uidetis quod de impossibili calumniam struitis matri uestre: imo uobis foueam foditis, in quam precipitemini; et laqueum nectitis, quo teneamini, ne ad gremium reuertamini  matris uestre. Occasio nunquam deerit ei qui uult recedere ab amico.

12. Sed esto. Mutet consilium suum Deus , reuocet sententiam, conuocet a finibus terre concilium; iudicari bis in idipsum, quod ipse non facit, patiatur: quosnam, queso, dabunt iudices sibi? Omnes quippe in parte sunt, et partibus de iudicio haud facile conueniet: atque ita ad litem magis quam ad pacem tantus conuentus fatigabitur. Deinde uelim scire, cui ille interim uellet credere Romam, quam tanto amore ex longo tempore concupiuit, tanto labore et sumptibus acquisiuit, tanto fastu possidet, tanto pudore timet amittere; ne frustra conuenisse seculum omne cernatur, si  cum ille cadet a causa, non tamen cadat a Roma. Alioquin quis causam spoliatus ingreditur? Nec leges  profecto cogunt, nec canones. Et hec dicimus, non de nostra iustitia diffidentes, sed a uestra cauentes uersutia. Iam enim Deus eduxit tanquam lumen iustitiam suam, et iudicium suum tanquam meridiem, etsi ceco nec lumen appareat, nec meridies luceat: quoniam sicut tenebre eius, ita et lumen eius.

137 13. Duo itaque sunt de quibus contenditur, quisnam eorum rectius uideatur esse Papa. Quorum primo quidem, si personas compares, ut neutri sane uel derogare uidear, uel adulari, dicam quod dici passim reperies, et neminem arbitror diffiteri: quia uidelicet Innocentii nostri uita uel fama nec emulum timet, cum alterius nec ab amico tuta sit. Dehinc si electiones discutias, nostri itidem mox occurrit et  promotione purior, et ratione probabilior, et prior tempore. Porro de tempore constat: reliqua duo merita probant, et dignitas eligentium. Hanc enim, ni fallor, partem saniorem inuenies, tam episcopos, quam cardinales diaconos siue presbyteros, et quorum maxime interest de electione summi pontificis, et quanti in eligendo iuxta patrum scita sufficiant. Quid et in consecratione? Nonne Ostiensem, ad quem specialiter utique spectat, habemus? Cum igitur et electus dignior, et electio sanior, et actio ordinabilior teneatur; qua isti ratione, imo qua contentione, contra ius et fas et uota omnium bonorum, inuite et renitenti Dei Ecclesie preficere alium, et illum deponere tentant?

14. Horum conatui tam maligno, tam indigno,  tam temerario, totis certe uiribus renitendum esse uidetis, reuerendissimi et illustrissimi Patres. Quod cum omni familie Dei, tum uobis maxime uestrisque conuenit, si tamen zelus domus Dei comedit animas uestras. uobis, inquam, et uestris maxime uigilandum est et orandum, ne intretis in tentationem. In ea sane parte maiore opus est fortitudine et cautela, unde acrior insistit aduersarius, et uis belli maior incumbit. Quam seuus et callidus hostis insurrexerit in uos, proprio certe agnoscitis experimento. Heu! quam multum iam malitia illius in illis partibus pro accepta potestate processit, utroque seuiens genere malignandi, ui et dolo! Nunquid autem malitia uincet tandem sapientiam? sed hec est hora ipsius,  et potestas tenebrarum. Ceterum hora nouissima est et potestas cito transit. Ne terreamini, ne seducamini.  Dei uirtus, et Dei sapientia Christus uobiscum est, qui et in causa est. Confidite, ipse uicit mundum: fidelis est, non permittet uos tentari supra id quod potestis. uidetis stultum firma radice? sine dubio statim maledicetur pulchritudini eius. Non enim diu derelinquet Dominus uirgam peccatorum super sortem iustorum. uerum uestre interim uigilantie est, uestris pro uestro officio sollicite prouidere, sicut et prouidetis, ut non extendant iusti ad iniquitatem manus suas. Oratio pro Catholicis: Benefac, Domine, bonis et rectis corde . Pro schismaticis: Imple, Domine, facies eorum ignominia, ut querant nomen tuum .



EPISTOLA CXXuII. AD GUILLELMUM COMITEM PICTAuORUM  , DUCEM AQUITANIAE, EX PERSONA HUGONIS DUCIS RURGUNDIAE. Guillelmum, antipape Anacleto fauentem, hortatur ad Innocentium uerum pontificem recipiendum.


GUILLEMO Dei gratia egregio comiti Pictauorum, et duci Aquitanorum, HUGO eadem gratia Burgundie dux, timere terribilem, et eum qui aufert spiritum principum.

1. Errorem uestrum ultra dissimulare non fero, quippe carne propinquus et corde amicus. Si quis de populo deuiat, solus perit; uerum principis error multos inuoluit, et tantis obest, quantis preest ipse. Nec presumus, sicut scitis, ut perdamus, sed ut rogamus subiectos. Per quem reges regnant, ipse nos prefecit populis suis, a nobis tuendis, non subuertendis;  plane sancte sue Ecclesie ministros, non dominos. Cui uos ministerio cum digne alias pro uestri magnitudine potentatus, et laudabiliter deseruisse noscamini, 138 miror quanam uersutia modo uestra illa prudentia circumuenta fuerit, eamdem matrem uestram et dominam deserere in tempore malo: nisi forte et hoc uobis uestri illi consiliarii persuadere conentur, ad solam Petri Leonis domum, uniuersalem Ecclesiam esse redactam. uiri mendaces, quos ueritas, sicut et caput eorum antichristum, destruit spiritu oris sui, affirmans eam per os Dauid ad uniuersos fines terre, et ad uniuersas familias gentium dilatari .

 2. Habent [al. habet] tamen ducem Apulie  , sed solum ex principibus, ipsumque usurpate corone mercede ridicula comparatum. Denique quid boni, quid uirtutis, quid honestatis afferunt de summo pontifice suo, ut et nos prouocent ad fauorem? Si uera sunt que ubique diuulgat opinio, nec unius dignus est uiculi potestate; si uera non sunt, decet nichilominus caput Ecclesie, non solum uite habere sanitatem, sed et fame decorem. Tutius proinde uobis est, mi cognate carissime, ut in susceptione uniuersalis pape, ab uniuersitatis consensu et consilio non recedatis: quem omnis religio, quem regum uniuersitas receperunt, uobis quoque et honorificum et salutiferum est ut recipiatis. Domini pape Innocentii et innocens uita, et integra  fama, et electio canonica predicatur. Priora duo nec hostes diffitentur; tertium calumniam habuit, sed per Christianissimum Lotharium  nuper falsi calumniatores in suo sunt mendacio deprehensi.



EPISTOLA CXXuIII  . AD EUMDEM. Serio eum hortatur de reducendis ad Ecclesiam clericis quos expulerat

In eo animo et in ea uoluntate memini me discessisse dudum a te, princeps eximie, ut totis affectibus hene tibi tuisque cuperem, totis nisibus salutem uestram et honorem uestrum, ubicunque possem, iuuarem; eo quod non redirem fraudatus fructu aduentus mei ad uos, sed letus preter spem multorum  reportarem mecum pacem Ecclesie, cum exsultatione uniuerse terre. Miror autem quo, cuiusue consilio mira illa mutatio dextere Excelsi tam subito in deterius est mutata; ut rursum ad iniuriam Ecclesie clericos Sancti Hilarii de ciuitate expelleres, et iram Dei in te grauius, quamprimum excitares. Quis te fascinauit tam cito recedere a uia ueritatis et salutis? Profecto iudicium portabit quicunque est ille. Utinam et abscindantur qui uos conturbant. Reuertere, queso, reuertere, ne et tu, quod absit! abscindaris. Reuertere, inquam, et reuoca amicos tuos ad pacem, et clericos ad ecclesiam, antequam irrecuperabiliter reddas tibi auersum terribilem, et  eum qui aufert spiritum principum, terribilem apud reges terre.



EPISTOLA CXXIX  . AD IANUENSES. Pacem quam aliquando coram conciliauerat, constanter retinendam et tuendam hortatur.

IANUENSIBUS suis, consulibus cum consiliariis et ciuibus uniuersis, BERNARDUS abbas dictus de Clara-ualle, pacem, et salutem, et uitam eternam.

1. Quod aduentus noster ad uos anno preterito non fuerit otiosus, Ecclesia paulo post in sua necessitate probauit, a qua missi et fueramus. Honorifice nos et suscepistis, et tenuistis, exiguum quod apud uos fuimus: et quidem digne uobis, sed supra nostre humilitatis modum. Profecto ut non immemores,  sic non ingrati sumus. uicem rependat qui potest, et qui in causa fuit Deus. Nos enim unde illum recompensemus 139 uenerationis cultum, sed obsequium, sed affectum, plenum amoris et gratie? Non quod nostro delectemur fauore, sed uestre deuotioni colletamur. O mihi dies illos festiuos, sed paucos! In eternum non obliuiscar tui, plebs deuota, honorabilis gens, ciuitas illustris  . uespere et mane et meridie, more utique prophete, narrabam et annuntiabam , et erat tanta audiendi auiditas, quanta audientium caritas. Portabamus uerbum pacis; cumque inuenissemus filios pacis, requieuit super eos pax nostra. Exieram plane seminare semen, non meum, sed Dei; et cadens in terram bonam semen bonum, fructum  fecit centuplum et tempestiuum. Mira celeritas, quia magna necessitas. Nec tarditatem passus sum, nec difficultatem, una pene die et serens, et metens, et reportans cum exsultatione manipulos pacis. Hec quippe messis quam messui. Exsulibus, captiuis, compeditis et incarceratis, euadendi atque repatriandi letam reportauimus spem, metum hostibus, confusionem schismaticis, gloriam Ecclesie, orbi letitiam.

2. Et nunc quid restat, karissimi, nisi ut admoneamini de perseuerantia, que sola meretur uiris gloriam, coronam uirtutibus? Prorsus absque perseuerantia nec qui pugnat uictoriam, nec palmam uictor consequitur. uigor uirium, uirtutum  consummatio est; nutrix ad meritum, mediatrix ad premium. Soror est patientie, constantie filia, amica pacis, amicitiarum nodus, unanimitatis uinculum, propugnaculum sanctitatis. Tolle perseuerantiam, nec obsequium mercedem habet, nec beneficium gratiam, nec laudem fortitudo. Denique non qui ceperit, sed qui perseuerauerit usque in finem, hic saluus erit . Saul cum esset paruulus in oculis suis, rex est super Isrel constitutus: non perseuerans in humilitate, et regnum amisit et uitam. Si cautela Samsonis, si Salomonis deuotio perseuerantiam retinuissent, nec is profecto priuaretur sapientia, nec ille uiribus. Hoc summe honestatis insigne, hanc totius probitatis unicam fidamque custodem, custodiri a uobis firmiter  hortor et precor. Custodite diligenter quod libenter audistis. Mementote scriptum, quia metuebat Herodes Ioannem, et libenter eum audiebat . Sed beatus foret, si audita libenter eque seruasset. Denique non qui audiunt, sed beati, inquit, qui audiunt, et custodiunt uerbum Dei .

3. Seruate proinde uos pacem fratribus uestris Pisanis, fidem domino pape, fidelitatem regi, uobis honorem. Hoc enim expedit, hoc decet, hoc iustitia exigit. Audiuimus uenisse ad uos nuntios ducis Rogerii  : quid attulerint, quidue retulerint, nos nescimus. uerum ego iuxta illud pete, ut uerum fatear, semper timui Danaos, et dona ferentes . Si quis forte in uobis  rem tam fedam committere  deprehendatur, extendere uidelicet manum ad turpe lucrum; hunc protinus notate, et iudicate hostem nominis uestri, ciuium proditorem, ac uenditorem communis honoris et honestatis. Si quis item susurro in populo, diaboli sibi assumens uicem, iurgia seminare, et pacem turbare uelle reperiatur, quemadmodum ille discordie semper est amator et auctor; huic rigide censure remedio citius obuietur, eo quippe pessime, quo intime pesti. Hostilis exercitus uastat agros, domosque spoliat; praua autem consilia corrumpunt bonos mores, et modicum fermentum totam massam corrumpit . Serite, plantate, negotiamini, ut antiqua mala non solum non iteretis, sed etiam de iustis laboribus  uestris expiare et delere possitis. Scriptum quippe est: Redemptio anime uiri, proprie diuitie ; et rursum: Date eleemosynam, et omnia munda sunt uobis . Quod si militare placet, et uestre fortitudinis ac strenuitatis iterum 140 experiri uires, arma probare delectat; non equidem id presumendum aduersus uicinos et amicos, cum magis Ecclesie inimicos expugnare deceret, sed et regni uestri inuasam a Siculis defensare coronam. Super illos sane et honestius acquiretis, et iustius possidebitis acquisita. Deus pacis et dilectionis maneat semper cum omnibus uobis. Amen.



EPISTOLA CXXX  . AD PISANOS. Pisanos laudat ob studium et fauorem erga Innocentium papam, qui, Roma per antipapam Anacletum occupata, exsul Pisas concesserat


PISANIS nostris, consulibus cum consiliariis et ciuibus, BERNARDUS abbas dictus de Clara-ualle, uniuersis salutem, et pacem, et uitam eternam.

Benefaciat uobis Deus, et meminerit fidelis seruitii et pie compassionis et consolationis et honoris, que sponse Filii eius in tempore malo et in diebus afflictionis sue exhibuistis et exhibetis. Et quidem hoc iam impletur ex parte, et orationis huius nonnullus capitur fructus. Digna plane retributio celeri iam compensatur effectu. Iam pro meritis tecum actitat Deus, populus, quem elegit in hereditatem sibi, omnino populum acceptabilem, sectatorem bonorum operum. Assumitur Pisa in locum Rome, et de cunctis urbibus terre ad apostolice sedis culmen eligitur.  Nec fortuitu siue humano contigit istud consilio; sed celesti prouidentia, et Dei benigno fauore fit, qui diligentes se diligit, qui dixit Christo suo Innocentio: Pisam inhabita, et ego benedicens benedicam ei. Hic habitabo, quoniam elegi eam. Me auctore, tyranni Siculi  malitie Pisana constantia non cedit: nec minis concutitur, nec donis corrumpitur, nec circumuenitur dolis. O Pisani, Pisani, magnificauit Dominus facere uobiscum, facti sumus letantes. Que ciuitas non inuidet? Serua depositum, urbs fidelis, agnosce gratiam, stude prerogatiue non inueniri ingrata. Honora tuum et uniuersitatis Patrem, honora mundi principes, qui in te sunt, et iudices terre; quorum te presentia reddit illustrem, gloriosam,  famosam. Alioquin si ignoras te, o pulchra inter ciuitates,  egredieris post greges soladium tuorum pascere hedos tuos. Sapientibus sat dictum est. Commendo uobis marchionem Engelbertum  , qui domino Pape et amicis eius missus est in adiutorium: iuuenis fortis et strenuus, et, si non fallor, fidelis. Habetote eum nostris precibus magis commendatum, quia et ego ei uos amplius commendare curaui, monuique ut uestris potissimum consiliis innitatur.



EPISTOLA CXXXI  . AD MEDIOLANENSES. Cum Mediolanenses, Innocentio reconciliati, tamen titubare in officio et obedientia uiderentur, eos ad retinendam constantiam incitat, recentia Romane Ecclesie erga illos beneficia memorans.

Suis MEDIOLANENSIBUS, uniuerso uidelicet clero et  populo, BERNARDUS abbas dictus de Clara-ualle, salutem in Domino.

1. Bene uobiscum facit Deus: bene uobiscum facit Romana Ecclesia. Facit ille quod pater: facit illa quod mater. Et reuera quid uobis debuit facere, et non fecit? Si postulastis mitti uobis de curia honorabiles 141 personas ad honorem Dei et uestrum, factum est  . Si postulastis confirmari quod unanimitas uestra de uenerabilis patris uestri  electione firmauerat, factum est. Si uoluistis licuisse uobis quod illicitum, nisi pro magna quidem necessitate, sacri canones iudicant, translationem episcopii scilicet in archiepiscopatum, concessum est  . Si rogastis erui ciues uestros de uinculis Placentinorum  , quod utique ego pretermittere nec uolo  nec ualeo; et hoc factum est. In quo postremo quecunque rationabilis petitio filie, non dico repulsam, sed uel moram passa est apud piam matrem? En ad complementum pallium presto est, plenitudo honoris. Nunc uero audi me, inclyta plebs, gens nobilis, ciuitas gloriosa. Audi, inquam, me  dilectorem tui, zelatorem salutis tue. Romana Ecclesia ualde clemens est, sed nichilominus potens. Fidele consilium, et omni acceptione dignum: Noli abuti clementia, ne potentia opprimaris.

2. Sed dicit aliquis: Debitam ei reuerentiam exhibebo, et nichil amplius. Esto, fac quod dicis; quia si exhibeas debitam, et omnimodam. Plenitudo siquidem  potestatis super uniuersas orbis Ecclesias, singulari  prerogatiua apostolice Sedi donata est. Qui igitur huic potestati resistit, Dei ordinationi resistit. Potest, si utile iudicauerit, nouos ordinare episcopatus, ubi hactenus non fuerunt. Potest eos qui sunt, alios deprimere, alios sublimare, prout ratio sibi dictauerit, ita ut de episeopis creare archiepiscopos liceat, et e conuerso, si necesse uisum fuerit. Potest a finibus terre sublimes quascunque personas ecclesiasticas euocare, et cogere ad suam presentiam, non semel aut bis, sed quoties expedire uidebit. Porro in promptu est ei omnem ulcisci inobedientiam, si quis forte reluctari conatus fuerit. Denique probasti et tu. Quid enim contulit tibi uetus tua rebellio et recalcitratio male suasa a pseudoprophetis tuis  ? quem fructum habuisti, in quibus nunc erubescis?  Agnosce potius in qua potestate, gloria et honore suffraganeorum tuorum tam diu priuata exstitisti  . Quis pro te ualuit obuiare apostolice auctoritatis iustissime seueritati, cum, prouocata tuis excessibus, decreuit te tuis illis antiquis ac preclaris ornamentis nudare, mutilare membris! Et hodie confusa et truncata iaceres, si non benignius quam potentius tecum actum fuisset. Quis eam prohibere ualebit etiam a grauioribus, si rursum  adieceris prouocare? uide ne patiaris recidiuum: quia pro certo, nisi fallor, non tam facile denuo poterit inueniri remedium. Si quis itaque dixerit tibi: Partim oportet obedire, partim non oportet; cum tu in te experta sis plenitudinem apostolice potestatis, auctoritatis integritatem, nonne huiusmodi aut seductus  est, aut seducere uult? Sed fac quod dico: nam ego te non seduco. Conuertere magis ad humilitatem, ad mansuetudinem: siquidem et humilibus dat Deus gratiam , et mansueti hereditabunt terram . Esto cauta domine et matris tue recuperatam seruare gratiam: et sic ei placere studeas de reliquo, quatenus placeat ei non solum seruare tibi que reddidit, sed etiam adiicere que nondum dedit.



142 EPISTOLA CXXXII  . AD CLERUM MEDIOLANENSEM. Gratulatur clero Mediolanensi, cuius opera ciuitas, reacto schismate Anacleti, ad unitatem Ecclesiere dierat.

Benedicti uos a Domino, quorum studio et industria  ciuitas uestra liberata est ab errore, et relicto schismate ad catholicam rediit unitatem. Exiit sermo iste inter Catholicos: audiuit et letata est Sion, et est uobis gloria coram Deo et omni populo. Quam letis amplexibus mater Ecclesia colligit tot et tantorum multitudinem filiorum, quos se amisisse dolebat! quam leto et sereno uultu Deus pater recipit hoc sacrificium de manibus uestris! Quod autem et paci terre intenditis, facitis quod filii pacis. Et ego, fratres, particeps et socius gaudii uestri fieri cupiens, iuxta petitionem uestram ad uos cum dilectis fratribus nostris, nuntiis uestris, ueniebam, de quibus mihi scripsistis, plenius secundum rationem in beneplacito Dei satisfacturus. Sed quia tempus breue est quo ad concilium festinamus  ; non  grauet uos usque ad reditum nostrum sustinere.



EPISTOLA CXXXIII  . AD UNIuERSOS CIuES MEDIOLANENSIUM. Inuitatus ad componendam pacem, letatur ad hoc opus suam operam requiri.

Ut ex scriptis uestris percipio, nonnullus mihi locus gratie apud uos est, et, quoniam meum non inuenio meritum, diuinitus credo datum. Non recuso fauorem ingentis insignisque populi. Amplector oblatam gratiam, et obuiis manibus gloriose ciuitatis deuotionem deuotus excipio: presertim hoc tempore, quo abiecto errore schismaticorum, ad sinum  matris Ecclesie cum gaudio totius orbis reuersa est. Arbitror tamen non solum mihi gloriandum, quod inuitor ad pacem querendam; et a famosissima urbe, cum sim pauper ignobilisque persona, tanti boni mediator atque minister assumor; sed uobis quoque per talem nichilominus honor est flecti ad pacem et concordiam uicinorum uestrorum, quos nec multarum ciuitatum hostilis impetus, ut bene notum est mundo, cedere aliquando compulit. Itaque festinans ad concilium, spero me rediturum per uos, et probaturum de gratia quam promittitis. Qui autem gratiam dedit, faciat ne in me uacua sit.



EPISTOLA CXXXIu. AD NOuITIOS APUD MEDIOLANUM CONuERSOS  . Nouitiis Mediolanensibus gratulatur de conuersione, seque peracto concilio illos inuisurum spondet.


Charissimis fratribus de Mediolano, nuper conuersis ad Deum, BERNARDUS abbas dictus de Clara-ualle, in spiritu consilii et fortitudinis, quod bene ceptum est, digno exitu consummare.

Benedictus Deus, qui fecit uobis uilescere mundi gloriam, largiturus suam. O quam uani filii hominum, quam mendaces filii hominum in stateris, qui secundum illud Euangelii, gloriam ab inuicem querunt, et gloriam que a solo Deo est, nolunt ; plane in hoc ipsi decipientes 143 de uanitate in idipsum!  uos autem non sic.  Ab hoc uos opprobrio liberauit nunc diuina misericordia, ut essetis Christi bonus odor Deo in omni loco; ipsi ad gloriam, angelis ad letitiam, hominibus ad exemplum: si quidem gaudium est in celo super uno peccatore penitentiam agente; quanto magis super tot et talibus uiris, et de tali urbe conuersis? Et ego, fratres, tanta letitia prouocatus, sed et uocatus a uobis, per carissimos fratres Ottonem et Ambrosium, quos ad hoc ipsum direxistis, decreueram simul cum ipsis uenire ad uos. Ceterum melius existimans, non in articulo temporis, neque in transitu uos uidere, distuli usque ad reditum nostrum. Properamus quippe ad concilium, per uos Deo auxiliante reuersuri, consiliumet auxilium, quod  secundum rationem poterimus, uestro sancto proposito prebituri.



EPISTOLA CXXXu. AD PETRUM PAPIENSEM EPISCOPUM  1Kb] . Delatas sibi laudes in Deum refundit. Episcopum ab operibus misericordie laudat.

Si semen bonum, iactum in terram bonam, fructum attulisse uidetur, ipsius est gloria qui dedit semen serenti, fecunditatem terre, semini incrementum. Quid in his nos capimus? Ego sane gloriam Christi alteri non dabo, multo uero scrupulosius usurpabo mihi. Profecto lex Domini conuertit animas, et non ego: testimonium Domini fidele sapientiam prestat paruulis , et non ego.  Laudatur de bona littere tornatura manus, non calamus. Fateor, ut multum tribuam mihi lingua mea calamus scribe uelociter scribentis . Sibi ergo, inquis, quid afferunt boni speciosi pedes euangelizantium bona? Multum per omnem modum. Primum quidem, quia filii sunt Patris sui qui in celis est, et gloriam, quam deferunt Patri, nequaquam a se ducunt alienam. Nam si filii, et heredes. Deinde uero quod proximorum salutem, suam nichilominus arbitrantur, quippe quos tanquam se ipsos diligunt. Tertio quoque, quod labor labiorum ipsorum sibi penitus perire non poterit. Unusquisque enim mercedem accipiet secundum proprium laborem . Ego labia mea non prohibui: tu aperuisti et uiscera, ideo procul dubio plus  recepturus, quoniam plus laborasti. Certus sum enim quia non uacat tibi, quod sitienti tulisti aquam, et cum panibus occurristi fugientibus. Non, inquam, uacant officia humanitatis, non hortamenta salutis, quibus Christi uere uiscera in illis pauperibus refouisti. Ambo tamen collaboratores, ambo coadiutores Dei sumus: ambo pariter speramus fructum in respectione animarum sanctarum. Quis mihi det memoriam tui nunquam deserere, nunquam ab ipsa deseri?



EPISTOLA CXXXuI  AD INNOCENTIUM PAPAM  . Dalfinum, de illatis iniuriis satisfacere paratum, mitius tractari cupit.

Si tristia semper acciderent, quis sustineret? si  semper prospera, quis non contemneret? Sed rerum cauta gubernatrix Sapientia, horum pernecessaria uicissitudine eo moderamine electis suis cursum uite temporalis alternat, ut nec aduersa frangant, nec leta dissoluant: cum potius et ista ex illis gratiora, et illa ex his tolerabiliora reddantur. Benedictus per 144 omnia Deus: tristitia nostra uersa est in gaudium, acceperunt oleum post uinum uulnera nostra. Raptores et predones compuncti humiliantur: sacerdotem Domini, in quem ausi sunt mittere manus, cum honore remittunt; spolia que diripuerant, et sine desidia recolligunt, et sine fraude restituunt. Si quid horum est quod inueniri  non possit, Dalfinus pro eo satisfaciet ad beneplacitum uestrum: hoc quippe manu sua in nostra affirmauit. Pro qua sua promissione adimplenda si uenerit ad pedes uestre maiestatis  , quod et proposuit, mitius quam meruit supplicamus agi cum iuuene: non quod uelimus impunitum esse tam grande facinus, sed ut Ecclesia, si fieri potest, debita satisfactione honoretur; ut is qui satisfacit, supra uires patientie sue non exasperetur, et peniteat  hominem nostris acquieuisse consiliis.



EPISTOLA CXXXuII  . AD IMPERATRICEM ROMANORUM  . Mediolanenses non ante receptos in gratiam a pontifice, quam ipsi Lotharium imperatorem reciperent. Hinc eos clementie imperatricis commendat.

 In reconciliatione Mediolanensium  non obliti sumus unde a uestra excellentia premoniti fueramus. Quod etsi non monuissetis, nichilominus honori uestro et regni utilitatibus intenderemus, sicut ubique et semper fideliter, quantum possumus, facimus. Non ante sane Mediolanenses in gratiam domini pape et Ecclesie unitatem recepti sunt, quousque palam Conrado refutato et abnegato, dominum nostrum Lotharium in suum regem et dominum receperunt, et Romanorum imperatorem Augustum una cum toto orbe confessi sunt: et de iniuria transacta, iuxta consilium et mandatum domini pape,  digne uobis sese satisfacturos esse tacto sacrosancto Euangelio spoponderunt. Unde magnas agentes gratias diuine bonitati, que absque bellorum periculis, absque humani sanguinis effusione, inimicos uestros sic humiliauit; rogamus uestram satis nobis expertam clementiam, ut tempore suo, cum requisierint predicti Mediolanenses, per dominum papam, utique mediatorem sue reconciliationis, gratiam uestram, benignos uos atque placabiles inueniamus: quatenus nec eos peniteat sanis paruisse consiliis, et uos de eis debitum habeatis seruitium et honorem. Non enim decet ut fideles uestri, qui pro honore uestro laborant, apud uos confundantur. Confundentur autem, si qui de benignitate uestra spem indulgentie promiserunt, cum pro ipsis interuenerint,  inuenerint uos, quod absit! inexorabiles.



EPISTOLA CXXXuIII  . AD HENRICUM REGEM ANGLORUM. A rege suppetias petit pro Innocentio papa.

HENRICO illustrissimo Anglorum regi, BERNARDUS abbas dictus de Clara-ualle, honorem, sospitatem et pacem.

uelle uos instruere, de his presertim que spectant ad honestatem, aut insipientis est, aut uos penitus ignorantis. Eapropter rem simpliciter intimare sufficit, et hoc paucis, quoniam facile omnia tenenti, multa superflue ingeruntur. In ingressu  urbis sumus, salus est in ianuis, iustitia nobiscum est; sed Romanis militibus cibus iste non sapit. Itaque iustitia placamus Deum, militia terremus hostes: solis necessariis necessaria 145 non habemus. Quid opus sit facto, ut opus uestrum compleatur, quod de domini pape Innocentii magnifica et honorifica illa susceptione fecistis, uos melius nostis  .



EPISTOLA CXXXIX  . AD LOTHARIUM IMPERATOREM. Excitat imperatorem ad reprimendos schismaticos. Causam cuiusdam ecclesie apud Tullum site commendat.

LOTHARIO Dei gratia Romano imperatori Augusto, BERNARDUS abbas dictus de Clara-ualle, si quid potest peccatoris oratio.

 1. Benedictus Deus, qui uos elegit  , et erexit cornu salutis nobis, ad laudem et gloriam nominis sui, et reparandum imperii decus, ad subueniendum Ecclesie sue in tempore malo, postremo ad operandum etiam nunc salutem in medio terre. Ipsius est enim opus, quod corona glorie uestre ita in dies ampliatur et sublimatur, mirabiliter crescens ac proficiens in omni decore et magnificentia apud Deum et homines. Ipsius profecto nuper opus et  uirtus fuit, quod iter satis laboriosum et meticulosum, pro pace regni et Ecclesie liberatione susceptum, in tanta prosperitate peregistis  . Rome siquidem imperialis culminis plenitudinem gloriosissime assecutus, idque, quod maius fuit, in manu non magna, ut animi fideiqne magnitudo clarius emineret. Quod si ante tantillum exercitum terra tremuit et quieuit, quantus putamus horror hostium corda inuadere habeat, cum ceperit rex procedere in magnitudine brachii sui? Animabit insuper honestas cause; imo duplex prouocabit necessitas. Non est meum hortari ad pugnam: est tamen  aduocati Ecclesie arcere ab Ecclesie infestatione schismaticorum rabiem: est Cesaris propriam uindicare coronam ab usurpatore Siculo   . Ut enim constat Iudaicam sobolem sedem Petri in Christi occupasse iniuriam  ; sic procul dubio omnis qui in Sicilia regem se facit, contradicit Cesari.

2. Si autem utrumque incumbit Cesari, restituere scilicet que sunt Cesaris Cesari, et que sunt Dei Deo, cur apud Tullum res Dei minuitur, cum Cesar nichil ibi lucretur? uerendum est ne minimorum neglectus, impedimentum sit maximorum. Hoc  est quod dico. Ecclesia Sancti Gengulfi  grauiter iniusteque, ut dicitur, in illa ciuitate opprimitur: et aiunt uestre prudentie nescio qua fraude subreptum, ut domino pape, per iustitiam subuenire paranti, uestre interuentu precis obuiaretis. Obsecro et consulo consultius agi, noxiam reuocari precem, dari locum iustitie, antequam ecclesia illa funditus destruatur. Pauper sum ego: fidelis tamen uester, et si uideor importunus, fortassis inde est. Dominam imperatricem in Christi caritate oppido salutamus.



EPISTOLA CXL  . AD EUMDEM. Pisanos pontificis studiosos apud Lotharium commendat.

 Miror cuius instinctu uel consilio uigilantie uestre subripi potuerit, ut homines, digni certe duplici honore et gratia, contraria a uobis audirent. Pisanos dico, qui primi et soli interim adhuc erexere uexillum 146 aduersus inuasorem imperii  . Quam iustius in eos regia incanduisset indignatio, qui populum strenuum et deuotum quacunque occasione offendere ausi sunt, eo precipue tempore, quo accincti in multis millibus suis exierant oppugnare tyrannum, ulcisci iniuriam domini sui, et imperialem defensare coronam? Ut enim congruentissime assignem huic genti quod olim de sancto Dauid dicebatur; quenam, queso, in omnibus ciuitatibus, sicut Pisa, fidelis, egrediens, et regrediens, et pergens ad imperium regis?  Nonne  hi sunt, qui nuper regni illum unicum ac potentissimum hostem ab obsidione Neapolis fugauerunt? Nonne hi sunt qui etiam, quod pene incredibile dictu est, in uno impetu suo expugnauerunt Amalfiam, et Rebellem [al. Riuellum], et Scalam, atque Atturniam, ciuitates utique opulentissimas et munitissimas, omnibusque qui antehac tentauerunt, usque ad hoc tempus, ut aiunt, inexpugnabiles? Quam dignum, quam equum, quam plenum ratione et iustitia fuerat, ut fidelium terra, interim saltem dum hec actitarent, ab omni hoste secura consisteret: tum pro presentia summi pontificis, quem iamdudum exsulem Pisani apud se cum summo honore seruabant et seruant; tum pro seruitio imperatoris,  pro quo et ipsi tunc temporis exsulabant?  Factum est autem per contrarium, ut gratiam, qui offenderunt; et qui seruierunt, iram mererentur. Sed uos fortassis adhuc ista nesciebatis. Oportet ergo nunc quando res est nota uobis, imo et decet et expedit, mutare uos et uerbum et animum: ut uiri regiis magis fauoribus et muneribus honorandi, a uestra parte de cetero audiant et recipiant prout meriti sunt. O quantum meruere Pisani, quantum adhuc mereri possunt! Sat est dictum sapienti.



EPISTOLA CXLI. AD HUMBERTUM ABBATEM IGNIACENSEM  . Grauiter eum perstringit, ob munus prelationis inconsulto ac temere dimissum.

1. Parcat tibi omnipotens Deus: quid uoluisti facere? Quis te crederet ad tantum prorumpere  malum, hominem tantis preditum bonis? Quomodo potuit arbor bona pessimum hunc ex se producere fructum? O quam terribilis Deus in iudiciis super filios hominum! Non miror quod diabolus istud potuit, sed quod Deus permisit, quippe cui iam tot annis pure, sicut credimus, et deuote seruiisti. Quid faciet de me, utique pigro et negligenti seruo, qui fidelem famulum suum sic uel ad tempus tradidit in animam inimicorum eius? Quid, queso, rationis, imo quid non impietatis habet hec fuga tua, de qua filii lugent, aduersarii rident? Miror quod te non terruit Arnoldi abbatis  exemplum: cuius similis presumptio digno, sed pauendo fine, ut bene meministi, in breui est uindicata. Et quidem ille qualemcunque, ut bene noui ego, habuit causam, tu nullam.  Numquid enim aut monachi tuis erant inobedientes imperiis, aut conuersi segnes in operibus, aut uicini forte tibi tuisue rebus infesti, aut certe modica et non sufficiens substantia mundi, quatenus relinquere cogereris, quos uel regere, uel pascere non sufficeres?

2. uide ne et te tangat uox illa Dei: Quia odio habuerunt me gratis . Quid enim debuit tibi facere, et non fecit? uineam tibi plantauit electam et speciosissimam. Sepem ei circumdedit uotiue continentie, torcular 147 districtissime discipline fodit in ea, et edificauit sancte paupertatis turrim, ad celos usque pertingentem. Te cultorem atque custodem constituit: honestauit te in laboribus tuis,  et complebit illos, si permittis. Sed tu, proh nefas!  destruis maceriam eius, et racemis optimis plenam exponis omnibus qui pretergrediuntur uiam. Heu! quis prohibebit aprum de silua, ut non exterminet; et singularem ferum, ne depascat eam? Mirum uero si in hoc morti te bene preparare putas, quod quidem ad me scripsisti, ut in tanto scandalo, et in anathemate domini pape mori uelle non timeas. Deinde, si ita necessarium erat, non potuit aliud tempus considerari, nisi cum necessitatibus uniuersalis Ecclesie detineor, ut illi misere, quam exponis, non liceat subuenire? Obsecro te, per eum qui pro te crucifixus est, ut satis afflictos amplius cruciare parcas, et tristitiam super tristitiam addere desistas: quia, ut uerum fatear, sic pro hac Ecclesie generali grauique scissura affectus sum, ut tedeat animam  meam uite mee, etiam te et tuis in pace degentibus.



EPISTOLA CXLII. AD MONACHOS ALPENSES  . Monachos Alpenses, qui se sub ordine Cisterciensi Clare-uallensibus aggregauerant, commendat et consolatur de absentia Patris ad altiorem gradum assumpti. Hinc de nouo abbate eligendo eos monet.

1. Bonus Pater uester atque noster, auctore Deo, ad altiorem gradum assumptus est. Faciamus ergo, karissimi, quod dicit propheta: Eleuatus est sol, et luna stetit in ordine suo . Sol est ille, per quem Alpensis congregatio illustris ubique redditur, tanquam luna per solem. Eleuato itaque  illo, stemus nos in ordine nostro, quicumque elegimus abiecti esse in domo Dei nostri, magis quam habitare in tabernaculis peccatorum . Ordo noster abiectio est, humilitas est, uoluntaria paupertas est, obedientia, pax, gaudium in Spiritu sancto. Ordo noster est esse sub magistro, sub abbate, sub regula, sub disciplina. Ordo noster est studere silentio, exerceri ieiuniis, uigiliis, orationibus, opere manuum; et super omnia, excellentiorem uiam tenere, que est caritas porro in his omnibus proficere de die in diem, et in ipsis perseuerare usque ad ultimum diem. Et hec quidem assidue uos confidimus actitare.

2. Ceterum unum opus fecistis, et omnes mirantur:  quod cum sancti essetis, non reputantes uestram sanctitatem, alienam participare curastis, ut essetis sanctiores. Impletum est quod legitur in Euangelio: Cum feceritis omnia que mandata uobis fuerint, dicite: Serui inutiles sumus .  Inutiles uos reputatis, et humiles inuenti estis. Recta facere, et inutilem se reputare, apud paucos inuenitur, et ideo multi admirantur. Hoc, inquam, hoc prorsus uos de illustribus reddit illustriores, sanctiores de sanctis. Et ubicunque diuulgatus est sermo iste, repleuit omnia odore suauitatis. Hec uirtus, me iudice, prefertur item protractis ieiuniis et anticipatis uigiliis, omni denique corporali exercitio; tanquam uere pietas que ad omnia ualet . Quam leto sinu collegit uos multitudo Cisterciensis! Quam alacri uultu spectauit hoc angelica celsitudo! Nouerunt siquidem illi spiritus omnipotenti Deo placere super omnia fraternam societatem et confederationem, cum dicat per prophetam, Glutino bonum est , et per alium,  Ecce quam bonum et quam iucundum habitare fratres in unum!  item, Frater 148 fratrem adiuuans, ambo consolabuntur 

3. Aduertitur etiam hoc factum humilitatem redolere: que quam accepta sit diuine maiestati, docet ille qui dicit, Superbis Deus resistit, humilibus autem dat gratiam : ostendit et ipse humilitatis Magister per semetipsum dicens, Discite a me quia mitis sum et humilis corde . Quid dicam de nostro pusillo grege Clare-uallis, cui specialius adhesistis, quanto uos et quam speciali complectatur affectu? Non potest dici uerbo, quod de mutua caritate inter nos et uos spiritualis  infusio mirabiliter operatur. Superest, fratres, ut, inuocato Spiritu sancto, maturetis uobis eligere patrem. Nam si me exspectaretis, uereor ne aduentus noster differatur in longum, et illa dilatio esset periculosa. Sed uocate ad uos fratrem nostrum carissimum Godefridum priorem Clare-uallis, qui et in hoc, sicut in aliis, impleat uicem nostram: ut consilio eius, uel forte illorum, quos ipse pro se miserit, si uenire non poterit, necnon et Patris uestri Guarini, talem personam eligatis, de qua et Deus honorem habeat, et uos salutem. Memores mei estote, fratres.



EPISTOLA CXLIII  . AD SUOS CLARAE-uALLENSES. Diuturnam sui absentiam excusat, sibi non minus, imo magis grauem, quam suis. Interim breuiter eos officii admonet.


Charissimis fratribus CLARAE-uALLIS monachis,  conuersis  , nouitiis, frater BERNARDUS, gaudere in Domino semper.

1. Ex uobis perpendite quid patiar ego. Si uobis molesta est absentia mea, nemo dubitet mihi esse molestiorem. Non enim paris iacture, nec eiusdem grauaminis est, me uno carere uos, meque uestra uniuersitate destitui. Tot me necesse est affici curis, quot uos estis; et ad singulos quosque uestrum dolere absentiam, timere pericula. Duplex contritio ista non me deseret, quousque meis uisceribus ego reddar: quod quidem et uos sentire pro me non ambigo; sed ego unus sum. uobis ergo una, mihi multiplex incumbit tristandi ratio, utpote pro omnibus uobis. Nec solum cruciat, quod absque uobis uel ad tempus uiuere cogor, sine quibus et regnare  miseram mihi reputo seruitutem: sed etiam quod uersari compellor in his que amicam quietem omnino perturbant, et meo proposito minus fortasse conueniunt.

2. Hec scientes, more mee, que mee non est uoluntatis, sed ecclesiastice necessitatis, non oportet uos indignari, sed compati. Spero autem quod non erit longa: uos orate ut non sit infructuosa. Detrimenta que interim forte contingent, emolumenta reputentur, quoniam Deus in causa est: qui, cum sit benignus, et omnia possit, facile damna resarciet, non solum integre, sed etiam cumulate. Propterea bono animo simus, Deum habentes nobiscum, in quo et uobis presentes sumus, quantislibet  terrarum spatiis diuisi a uobis uideamur. Quicumque in uobis bene officiosum se ipsum exhibet, humilem, timoratum, studiosum lectionis, orationibus uigilem, fraterne caritatis sollicitum, non me putet absentem sibi. Nam quomodo ei presens spiritu non sum, cum quo est mihi cor unum, et anima una? Si quis autem susurro  existit inter uos, aut bilinguis, aut murmurans, aut contumax, aut impatiens discipline, aut inquietus et uagus, et qui panem otiosus comedere non erubescat, 149 huic etiam si corpore presens essem, longe esset ab eo anima mea, eo quod ipse longe fecerit a se Deum, morum, non locorum distantia.

3. Interim, fratres, dum uenio, seruite Domino in timore, ut sine timore quandoque de manu inimicorum  uestrorum liberati seruiatis illi. Seruite in spe, quoniam fidelis est in promissis: seruite ex merito, quia multus in meritis est. Nam etsi cetera taceam, hoc solo certe non immerito uitam sibi uindicat nostram, quod pro ea prebuit suam. Nemo  igitur sibi uiuat, sed ei qui pro se mortuus est . Cui enim iustius uiuam, quam ei, qui si non moreretur, ego non uiuerem? cui commodius, quam promittenti uitam eternam? cui magis ex necessitate, quam flammas perpetuas minitanti? Sed seruio uoluntarie, quia caritas libertatem donat. Huc prouoco uiscera mea. Seruite in caritate illa que timorem expellit, labores non sentit, meritum non intuetur, premium non requirit; et tamen plus omnibus urget. Nullus terror sic sollicitat, nulla premia sic inuitant, nulla iustitia sic exigit. Ipsa uos mihi inseparabiliter iungat, ipsa me uobis iugiter representet, horis maxime quibus oratis, karissimi et desideratissimi fratres.



EPISTOLA CXLIu  . AD EOSDEM. Molestiam longioris absentie sue a dilecta Clara-ualle, et tenerrimum erga filios suos affectum ac desiderium exprimit. Solatium nichilominus suum in tantis pro Ecclesia laboribus indicat.


1. Tristis est anima mea usque dum redeam, et non uult consolari usque ad uos. Que enim est mihi consolatio in tempore malo, et in loco peregrinationis mee? Nonne uos in Domino? Minime quidem deserit me, quocunque iero, dulcis memoria uestri: sed quanto memoria dulcior, tanto absentia molestior. Heu mihi, quia incolatus meus non solum prolongatus est, sed et cumulatus! et reuera, iuxta Prophetam, super dolorem uulnerum meorum addiderunt , qui me a uobis aliquando uel  corpore separant. Est commune exsilium ipsumque molestum satis, quod quandiu sumus in hoc corpore, peregrinamur a Domino. Huic accessit et speciale, quod pene impatientem me reddit, ut cogar uiuere sine uobis. Longa molestia, et tediosa exspectatio, uanitati huic occupanti omnia tamdiu manere subiectum, feculenti corporis horrido circumdari carcere, et mortis uinculis, funibusque peccatorum necdum absolui, et tanto tempore non esse cum Christo. Ceterum aduersus hec omnia unum mihi remedium qualecumque erat, et uere datum desuper, pro uultu uidelicet glorie, qui absconditus est usque adhuc, uidere interim templum Dei sanctum, quod estis uos. Ex hoc templo facilis mihi uidebatur  transitus ad illud gloriosum, ad quod Propheta suspirat, dicens: Unam petii a Domino, hanc requiram, ut inhabitem in domo Domini omnibus diebus uite mee: ut uideam uoluptatem Domini, et uisitem templum eius .

 2. Quid dicam? quoties id solatium interpolatum est mihi? Ecce hoc tertio, nisi fallor, auulsa sunt a me uiscera mea  . Paruuli ablactati sunt ante tempus: ipsos quos per Euangelium genui, non licet educare. Propria denique deserere, et aliena curare cogor: et dubito pene quid magis egre feram, an subtrahi illis, aut intricari istis. Itane, bone Iesu, tota deficiet in dolore uita mea, et anni mei in gemitibus! Bonum mihi, Domine, magis mori quam uiuere est, non tamen nisi inter fratres, inter domesticos, inter carissimos. 150 Id siquidem dulcius, humanius, tutiusque esse constat. Imo uero pium est ut in hoc remittas mihi, ut refrigerer priusquam abeam, et amplius non ero. Si placet Domino meo, ut oculi Patris qualiscumque, qui non  sum dignus uocari Pater, claudantur manibus filiorum, ut extrema uideant, exitum consolentur, spiritum suis desideriis leuent ad consortium, si dignum iudicas, beatorum, cum pauperum corporibus pauperis corpus sepeliant: hoc prorsus, si inueni gratiam in oculis tuis, precibus et meritis eorumdem fratrum meorum obtinere toto affectu desidero. uerumtamen non mea uoluntas, sed tua fiat. Nec mihi uiuere uolo, nec mori.

3. Sed dignum est ut qui dolorem meum audistis, etiam consolationem non ignoretis, si qua est. Primum quidem omni labore et calamitate, quam patior. solum arbitror esse in causa eum cui omnia uiuunt. uelim, nolim, necesse est me uiuere illi, qui meam  sibi proprie uite positione acquisiuit; qui et potens est, si quid patimur pro ipso, recompensare nobis in illa die misericors et iustus iudex. Quod si inuitus militauero ei, dispensatio mihi tantum credita est, et ero seruus nequam: si autem uolens, gloria est mihi. In hac ergo aliquantulum consideratione respiro. Deinde quod sepe non meis meritis superna gratia honestauit me in laboribus meis, et gratia illa in me uacua non fuit, sicut in multis expertus sum, et uos ex parte non latuit. Sed et hac uice quam necessaria Ecclesie Dei sit uel fuerit presentia paruitatis nostre, dicerem ad consolationem uestram, si non gloriam redoleret. Nunc autem melius est ut hoc per alios cognoscatis.

4. Instantissima postulatione imperatoris, apostolicoque  mandato, necnon Ecclesie ac principum precibus flexi, dolentes et nolentes, debiles atque infirmi, et, ut uerum fatear, pauide mortis pallidam circumferentes imaginem, trahimur in Apuliam.  Rogate que ad pacem sunt Ecclesie, rogate que ad salutem sunt nobis, ut iterum uos uideamus, uobiscum et uiuamus, et moriamur: et sic uiuite, ut obtineatis. Infirmus in arcto temporis, certe cum lacrymis et singultibus ista dictaui, teste carissimo fratre nostro Balduino  , qui stylo ea excepit: quem Ecclesia uocauit ad aliud officium et ad aliam dignitatem. Orate et pro ipso tanquam unico solatio meo, et in quo spiritus meus plurimum requiescit. Orate pro domino papa, qui me pariter atque uniuersitatem uestram paterno fouet affectu. Orate et pro domino cancellario  , qui mihi pro matre est; et pro ipsis qui cum eo sunt domino Luca, et domino Chrysogono, magistro Yuone  , qui se nobis exhibent fratres uterinos. Qui mecum sunt  frater Bruno, et frater Girardus  , salutant uos, supplicantes et ipsi pro se orari.



EPISTOLA CXLu  . AD ABBATES CISTERCII CONGREGATOS. Hos laborum et dolorum suorum conscios esse desiderat, excusans forte hoc pacto absentiam suam. Optat sane non peregre, sed inter suos mori.

In multa infirmitate corporis et cordis anxietate, Deus scit, dictaui ista ad uos, homo miser, homo natus ad laborem, frater tamen uester. Utinam nunc ipsum Spiritum, in quo congregati estis, merear habere interpellatorem ad uestram unanimitatem, qui imprimat pectoribus uestris calamitatem quam patior; qui imaginem mei tristem ac supplicem,  sicut est, fraternis affectibus representet. Non hoc oro, ut creet in uobis nouam misericordiam, quia noui ego quam 151 familiaris uniuersitati uestre sit illa uirtus: sed hoc oro, ut in intimo sentiatis quo et quanto affectu oporteat misereri. Certus sum enim quia, si id datum fuerit, continuo lacryme de thesauro pietatis erumpent, singultus et gemitus et suspiria hinc inde pulsabunt celos, et audiet Deus, et placabitur mihi, et dicet: Reddidi te fratribus tuis, non morieris inter extraneos, sed inter tuos. Tantis siquidem laboribus et doloribus affectus sum, ut sepe tedeat me etiam uiuere. Humanum autem dico propter infirmitatem nostram: desidero differri usquedum reuertar ad uos ut non  moriar nisi inter uos. De cetero, fratres, bonas facite uias uestras et studia uestra, que recta, que honesta, que salubria sunt constituentes et tenentes: ante omnia solliciti seruare unitatem spiritus  in uinculo pacis; et Deus pacis erit uobiscum.



EPISTOLA CXLuI. AD BURCHARDUM BALERNENSEM ABBATEM  . Gaudet suos in eo formando labores non esse irritos: felicem tamen successum uni Deo tribuendum.

1. Ignitum eloquium tuum uehementer, et ignitum illo igne, quem Dominus misit in terram. Legi illud, et concaluit cor meum intra me: benedixi illi fornaci, de qua huiusmodi scintille euolassent. Nonne cor tuum ardens erat in te, cum ista dictabas? Bonus homo de bono thesauro suo profert bona. Si laboraui in te, uti tu humiliter memoras, non me piget. Araui in spem profecto percipiendi  fructus, et spes non confundit. En de fructu operum meorum satiantur uiscera mea in terra aliena: et sentio ipso meo experimento semen meum, non secus uiam, non super lapides, non inter spinas, sed in terram bonam et optimam cecidisse. Et si, cum parerem, tristitiam habui, iam non memini pressure pre gaudio, quia natus est infans in mundo. Infans dixerim malitia, non sensu: quem posset Saluator preponere senibus imitandum, dicens, Nisi conuersi fueritis, et efficiamini sicut paruuli, non intrabitis in regnum celorum . Inians qui dicat: Super senes intellexi, quia mandata tua quesiui; qui dicat: Adolescentulus sum ego et contemptus, iustificationes tuas non sum oblitus .

 2. Confiteor tibi, Pater, Domine celi et terre, quia abscondisti hec a sapientibus et prudentibus, et reuelasti ea paruulis. Ita, Pater, quia sic placitum est ante te . Tuo placito sunt id quod sunt, non suo merito. Nec enim inuenis merita, sed preuenis. Omnes peccauimus, et egemus preueniri. Tu ergo, frater, agnosce te  preuentum, et preuentum in benedictionibus dulcedinis, non a me qui nichil sum, sed ab illo qui me, ut de tua te salute monerem, aspirando preuenit. Nam ut multum mihi tribuas, plantator sum, rigator sum: absque illo tamen qui incrementum dat, quid sum? ipsi te in omni humilitate subiicias, ipsi tota deuotione inhereas. Me uero utere eius seruo, conseruo tuo, comite in uia, coherede futuro in patria: si tamen studiosissime impleuero ministerium ad quod tibi missus sum; idque quantum in me est effecero, ut hereditatem capias salutis. Ad ea de quibus questus es, ita respondeo. Necessitates tuas ut meas portabo, cum uenero.



152 EPISTOLA CXLuII AD PETRUM ABBATEM CLUNIACENSEM  . Petrus Bernardum, peregre inter uarios et difficiles pro Ecclesia labores agentem, misso Gebuino archidiacono Trecensi consolatus fuerat. Eius itaque beneuolum animum suauissime recolit, et feliciorem exstincto iam schismate Ecclesie statum predicat.


Domino et Patri reuerendissimo PETRO Cluniacensi abbati, suus BERNARDUS, quod suus.

1. uisitet te Oriens ex alto, o bone uir, quia uisitasti me in terra aliena, et in loco peregrinationis mee consolatus es me. Bene fecisti, intelligens super egenum et pauperem. Absens eram, et absens etiam longo tempore; et recordatus es nominis mei, homo magnus, occupatus in magnis. Benedictus sanctus angelus tuus, qui pio pectori tuo id suggessit: benedictus Deus noster, qui persuasit.  En teneo, unde glorier apud extraneos, litteras tuas, et illas litteras in quibus tuam mihi animam effudisti. Glorior quod habeas me non modo in memoria, sed et in gratia. Glorior priuilegio amoris tui, refectus sum de abundantia suauitatis pectoris tui. Non solum autem, sed et glorior in tribulationibus, si quas dignus habitus sum pro Ecclesia pati. Hec  plane gloria mea et exaltans caput meum, Ecclesie triumphus. Nam si socii fuimus laboris, erimus et consolationis. Collaborandum fuit et compatiendum matri, ne et de nobis quereretur dicens: Qui iuxta me erant, de longe steterunt, et uim faciebant qui querebant animam meam .

2. Deo autem gratias, qui dedit ei uictoriam, honestauit eam in laboribus, et compleuit labores illius. Tristitia nostra in gaudium, et luctus noster in citharam uersus est. Hiems transiit, imber abiit et recessit, flores apparuerunt in terra nostra, tempus putationis aduenit, amputatum est sarmentum inutile, putre membrum. Ille, ille iniquus qui peccare fecit Isrel, morte absorptus est  , et traductus in uentrem inferi. Fecerat quippe, secundum  prophetam, pactum cum morte, et cum inferno fedus inierat : ideoque, iuxta Ezechielem, factus est perditio, et non subsistit in eternum. Alius quoque omnium sicut maximus, ita et pessimus inimicus, abscissus nichilominus est  . Et is erat unus ex amicis Ecclesie, sed illis, de quibus solet queri, et dicere: Amici mei et proximi mei aduersum me appropinquauerunt et steterunt . Si qui restant, cito speramus de similibus idem iudicium. Prope est ut reuertar ad fratres meos, si uita comes fuerit, per uos, sicut intendo, transiturus. Interim commendo me sanctis orationibus uestris. Salutamus fratrem Hugonem Camerarium, et omnes qui circa uos sunt, cum reliqua sancta multitudine.



EPISTOLA CXLuIII  . AD EUMDEM. Paucis Petro respondet, plura in aliam occasionem reseruans.


Domino PETRO abbati Cluniacensi, BERNARDUS, humile dilectionis obsequium.

Lectis litteris uestris, letatus sum in eis quod tantillum uidelicet tantus in benedictionibus dulcedinis preuenire curastis. Ceterum uidendi nos inuicem, et colloquendi pariter, quoniam dignum iudicatis, quando se offeret illa opportunitas, quando conueniens locus, quando iusta occasio? Hec interim 153 paucis uestris pauca reddidimus, ampliora libenter donaturi, cum ea uobis  onerosa non fore cognouerimus. Alioquin quando  hoc ipsum auderet nostra pusillitas, nisi daret ad dignitatem accessum uestre dignationis humilitas?



EPISTOLA CXLIX  . AD EUMDEM. Monet ut a monasterio Sancti Bertini tam operose sibi uindicando desistat.

Quam nolim fieri quod uestre putem obuiare Reuerentie, credo sinceritatem uestram non latere. Ea fiducia suggerere uobis non dubito, quod suggerendum uidetur. De monasterio Sancti-Bertini  uellem uos moderatius agere, quam cepistis. Nam etsi hoc uobis in pace subiicere, et absque omni  contradictione possetis, ne tunc quid uestra referre quidem uideo. Neque enim crediderim uos delectari honore, cum tanto onere. Nunc uero cum nec absque magno labore uindicare uobis, prefatum monasterium, nec in pace, ut aiunt, queatis possidere: honesta uobis, ut mihi uidetur, prebetur quiescendi occasio, timor inquietandi.



EPISTOLA CL  . AD DOMINUM PAPAM INNOCENTIUM. Laudat pontificem ex uariis recte factis, eiusque zelum excitat aduersus ambitionem Philippi, qui modis illegitimis sedem Turonensem inuadere tentabat.

1. Sanitas capitis redundet in membra. Unguentum quod descendit in barbam de capite, extrema  quoque fimbria uestimenti participet. Si percusso pastore diffugerant oues, ualente et incolumi secure reuertantur ad pastum. Quod dicimus hoc est. De glorie uestre crebris successibus creber nuntius letificat ciuitatem Dei. Iustum proinde est ut uestra prosperatio Ecclesie roboratio sit: et cum exaltat Deus electum de plebe sua, ipsa quoque se sentiat exaltari, ac de roboris incremento fortiorem agnoscat. Nam si compassa est, et conregnare debet. Sic dignum uobis, sic nobis necessarium. Quid enim? si in timore et angustia equitatis uigor non languit, non tepuit feruor, modo cedimus cum appropinquamus ad palmam? que eminuit in infirmitate, in sublimitate uirtus succumbet?

 2. Quam nempe in manu ualida ordinatum est  nobile illud monasterium uirziliacense  ? Nec insanis profecto tumultibus armate plebis, nec effreni furentium atque obstrepentium uesanie monachorum, nec, quod his fortius fuit, copiis mammone cedendum putauit uel ad modicum apostolica celsitudo. Quid apud Sanctum-Benedictum  ? numquid regia indignatio prohibere potuit spiritum libertatis, accensum atque accinctum aduersus carnem et sanguinem? Sic Sancti Memmii  , sic Sancti Satyri  , miro modo  ecclesie immutate sunt, et de synagoga Satane restitute sunt in sanctuarium Dei, uellent, nollent omnes iniqua agentes superuacue. Sed nec Leodii ceruicibus imminens mucro barbaricus compulit acquiescere importunis improbisque 154 postulationibus iracundi atque irascentis regis  . Quis uero dignis efferat laudibus, quod nouissime diebus istis de manu potentis, eminus licet, emissum est in turbatores Ecclesie Aurelianensis  ? Reuera nunc sagitta Ionathe non abiit retrorsum , et hasta eius non est auersa. In quo tamen uerbo rex quidem turbatus est: sed non omnis Ierosolyma cum illo. Magis autem mitigauit omnem iram suam et ipse tandem. Erubuit siquidem, et timuit armari frustra aduersus Dominum, et aduersus Christum eius. Hinc prorsus eleuata est magnificentia tua super celos: tantum ut laudabile principium condigno exitu perornetur  . Quod quidem uniuersi qui uos amant, uehementer exspectant: idque flagitant maturari.

3. Sane simili zelo, et in manu eque potenti, Ecclesie Turonensi iamiamque subuenire necesse est. Alioquin prope interitum est et ipsa, nisi cito feratis auxilium. Reuixit, ut aiunt, Gisleberti spiritus  in Philippo, ipsius plane et nepote  carnis, et herede ambitionis. Quanta nempe dominandi cupiditate et iste iuuenis inardescat, indicat matris sue Ecclesie diuturnus et miserabilis cruciatus, quo pene eam euiscerat miser, ut se parturiat in honorem. Est tamen auctore Deo eius tergiuersationibus finis tandem impositus: si tamen, quod dictante iustitia, et compellente malitia, et pace prouocante in eum actum est, apostolice auctoritati ratum habere placuerit. Absit autem ut confundat fideles suos benigna maiestas, quibus idem negotium dignum duxit committere terminandum! Absit, absit ut seua ambitio refugium habeat apud innocentie defensorem! Hoc ipsum quante audacie est quod tentat, quante dementie quod sperat! Semel et secundo iam apostolici  contemptor mandati, iustitiam subterfugit: et nunc impudentiori temeritate audet denuo nichilominus tante equitatis uultibus presentari! Cui obscurum est quam impie cogitet in mammone uiribus turrim fortitudinis oppugnare, homo qui de iustitia penitus non presumit! Sed securi sumus: siquidem qui  tentatur, Innocentius est, et filius iniquitatis non apponet nocere ei.

4. De cetero memoriam abundantie suauitatis tue, dulcissime Pater, dum suspiramus presentiam, dulciter inuicem eructamus: quia caremus illa, in ista consolamur. Hec sedula cordibus, hec oribus frequens, sal est in omni sermone, aures mulcet, dulcorat ora, corda recreat et inflammat: celeberrima est in conuentibus sanctorum, colloquia condit, impinguat preces, ad orandum sollicitat. Oramus et nunc solliciti pro uobis et uestris, ut eterna memoria dignos uos ipsa eternitas habeat, cui et pro qua temporaliter laboratis. Amen.



EPISTOLA CLI. AD PHILIPPUM TURONENSIS ECCLESIAE INuASOREM  . Grauem animi sui dolorem exprimit super Philippo, Turonensis Ecclesie presulatum indebitis modis ambiente.


Doleo super te, Philippe carissime: sed queso te ne rideas dolorem meum; nam si tibi minime uideris forsitan esse dolendus, ideo magis dolendus. Tu uideris quid de te sentias: ego te arbitror omni lacrymarum 155 fonte plangendum. Dolor meus non est dignus subsannatione, sed compassione: quia dolor meus non est de carne et sanguine; non de amissione rerum periturarum, sed de te, o Philippe! Non potui expressius demonstrare magnitudinem cause doloris: Philippus est in causa. Cum hoc dico, grauem Ecclesie pronuntio luctum, que te aliquando suo gremio confouebat, germinantem  sicut lilium, florentem donis celestibus [al. florentem donis innumeris]. Quis tunc temporis non clamabat, bone spei iuuenem, bone indolis adolescentem? Sed heu! mutatus est color optimus . A quanta spe decidit Francia que te genuit et nutriuit! O si cognouisses et tu!  Tu, inquam, si apponeres scientiam, apponeres et dolorem , et dolor tuus faceret ne noster omnium esset infructuosus. Procederem si sequerer spiritum meum: sed nolo proferre plurima in incertum, et esse quasi erem uerberans . Sed hec scripsi, ut nostrum utcumque erga te affectum cognosceres, et ut nos scires esse in proximo, si forte Deus inspiraret tibi nostrum curare colloquium, et optatam nobis tui uelles exhibere presentiam. Sumus enim uiterbii  , et te morari in Urbe audiuimus. Dignare rescribere nobis quidquid illud sit quod de his litteris nostris corde conceperis, ut sciamus quid faciendum sit nobis, plus uidelicet minusue dolendum. Quod si omnia contemnis, et in nullo  nos audis, ego quidem fructum non perdam litterarum, que ex caritate procedunt; sed tu de contemptu ante tribunal terrificum respondebis.



EPISTOLA CLII  . AD DOMINUM PAPAM INNOCENTIUM, PRO TRECENSI EPISCOPO. Insolentiam clericorum nutriri ignauia episcoporum: Trecensem uero ob clericos correptos grauari.

Insolentia clericorum, cuius mater est negligentia episcoporum, ubique terrarum turbat et molestat Ecclesiam. Dant episcopi sanctum canibus, et margaritam porcis: et illi conuersi conculcant eos. Merito quales fouent, tales et sustinent. Quos ditant Ecclesie bonis, non corrigunt eorum mala, malosque  grauati portant. Alienis nimirum laboribus locupletantur clerici, comedunt fructum terre absque pecunia: et prodit quasi ex adipe iniquitas eorum. Quos proprie hodieque respicit uetus illa scriptura: Sedit populus manducare et bibere, et surrexerunt ludere . Mens quippe assueta deliciis, nec exculta discipline sarculo, multas contrahit sordes. Porro inueteratam rubiginem si tentes abradere, nec summis saltem digitis contingi patientur; sed, sicut scriptum est, Incrassatus est dilectus, et recalcitrauit . Insurrexerunt testes iniqui, homines quos delectat uitam semper alienam rodere, negligere suam. Supplicat puer uester pro eo cuius in hac discordia, si  non fallor, tota culpa est quod culpas redarguerit clericorum. Hec pro episcopo  . In reliquo pro  me satisfacio. Scripta dignationis uestre, quibus me uenire ad uos, cum iubere possetis, rogare dignantissime maluistis, norit Paternitas uestra ad me ante Natiuitatem beate Marie minime peruenisse. Itaque non dico, Iuga boum emi quinque; aut, uillam emi; aut, Uxorem duxi : sed plane  paruulos lactare me fateor; et ideo quomodo sine graui scandalo ac periculo ipsorum uenire possim, non uideo.



156 EPISTOLA CLIII. AD BERNARDUM DE PORTIS  , DE ORDINE CARTHUSIENSI. Petenti expositionem in Cantica Salomonis, pretendit tenuitatem suam, tanto scilicet operi, et aliorum exspectationi imparem.

 1. Petis instanter, et ego constanter abnuo, sed parcens mihi, non te spernens. O utinam tuo studio ingenioque dignum aliquid elaborare possem! Lumen oculorum meorum, et ipsam quoque animam, si fieri posset, pariter tibi, amice carissime, et in Christi uisceribus mihi potissimum in omni plenitudine dilectionis spiritualiter [al. specialiter] amplectende frater. Ceterum ubi ingenium, aut quando otium mihi sufficiens ad id quod petis? Neque enim leue quid aut uile, et quod nos possumus, postulare uideris. Minime quippe pro minimis sic instares. Nam uoluntatem tuam et curam in hoc satis produnt crebre epistole tue, et uehementior spiritus eas animans. Nimirum proinde quanto id curiosius uelle te sentio, tanto, crede mihi, scrupulosius acquiesco.  Cur hoc? Ne magna uidelicet exspectanti, ridiculum producam murem. Hoc uereor, et hec causa cunctationis imee. Et quid mirum si uereor dare, quod edere uerecundor? Inuitus, fateor, prebeo, quod me existimem non tam edere profuturum, quam prodere contemnendum. Quis sane dare uelit, quod dedisse dedeceat, accepisse non prosit? Libens do, inuitus perdo. Scimus quoniam speranti grandia, modica minus grata uenire solent. Quod autem non uenit gratum, perditum est, non datum.

2. Tibi studii est, utpote otioso et uacanti, undecumque perquirere incentiua igni quo ardes, ut ardeas magis, et impleas uoluntatem Domini tui dicentis: Et quid uolo nisi ut ardeat?   Laudo; sed si illic ea queras, ubi te frustratum postmodum non queraris. Erras si apud nos queris.  Ego potius illa abs te mendicare debuerim. Scio quidem dare quam accipere beatius esse ; sed si detur quod danti honestum, accipienti utile sit: quale utique penes me quidquam esse penitus nescio. Quod autem habeo, uereor si in medium uenerit, ne te quoque optasse illud pudeat, peniteat postulasse. Sed quid? non melius nos apud te tu ipse excusabis? Tui tibi certe fidem oculi faciant. Cedo importunitati tue ut uel exhibitio tollat suspicionem. Res est cum amico. Non parco iam uerecundie: prorsus dum fiat quod tu uis, insipientie mee non memorabor. Sermones paucos in principio Canticorum Salomonis, recens dictatos, en facio transcribi: et tibi, cum necdum ediderim, quam citius mitto. In quo opere cum accepero tempus,  Christo imperante curis, tentabo procedere: si tamen me inde confortes. Domnum et Patrem nostrum priorem uestrum, cum ceteris fratribus, per te deuote saluto, et propitios habere apud Deum corde humili supplico.



EPISTOLA CLIu  . AD EUMDEM. Non licuisse per negotia stare promissioni de inuisendis Chartusiensibus. Mittit petitos sermones in Cantica.

Dissimulare non ualeo tristitiam cordis mei, nec patior ultra latere te cruciatum quem patior, Bernarde carissime. Memor antique mee promissionis, 157 propositum habui et desiderium magnum  transire per uos, reuisere quos diligit anima mea itineri meo solatium, laboribus leuamen, peccatis remedium postulare: et culpis meis exigentibus factum est, non ut nollem, sed ut non possem. Penam siquidem hoc agnosco culparum, non culpam. Certus sis, homo Dei, minime prorsus amici fuisse incuriam, non pigritiam, non negligentiam: sed causam obstitisse plane non negligendam, et causam Dei. Nihilominus tamen uermis iste continue rodit me, et dolor meus in conspectu meo semper. Et quidem alias satis tribulor: sed, ut uerum fatear, in nullo eque. uincit labores itineris, caloris incommodum, curarum anxietates. Ecce aperui uulnus amico: tua, frater, interest compati mihi, hoc est, portare mecum quod patior, ut releuer ego. Tuas  et per te sanctorum, cum quibus es, orationes supplex flagito. Sermones super principia Canticorum, quos tu petiisti, et ego promiseram, transmitto tibi: quibus lectis peto, ut quam citius opportune poteris, tuo rescripto moneamur uel ad procedendum, uel ad supersedendum.



EPISTOLA CLu  . AD DOMINUM PAPAM INNOCENTIUM, PRO EODEM QUANDO ELECTUS EST  . Bernardum de Portis, in Lombardia destinatum episcopum, dignum quidem eo honore, sed tali loco minus idoneum; ideoque alteri conuenientius reseruandum.


Dilectum Deo et hominibus Bernardum de Portis, Pater uenerande, uocatione uestra cogi ad opus et onus episcopale audiuimus. Probabilis res, ac digna plane uestro apostolatu, ponere in lumine lumen absconditum; ne sibi soli uiuat, qui et alios ad uitam trahere possit. Usquequo namque latet et ardet tantummodo, qui et lucere ualet? Leuetur, si placet, super candelabrum, ut sit lucerna ardens et lucens: sed sane ubi non preualeat uis uentorum,  ne forte  exstinguatur. Siquidem insolentia Lombardorum et inquietudo eorum cui non est nota? aut cui magis quam uobis? Nobis melius nostis, quam sit ille episcopatus dissipatus, quamque domus exasperans. Quid putamus esse facturum iuuenem, uiribus corporis fractum, et quieti eremi assuetum, in populo barbaro, tumultuoso, procelloso? Quando poterit conuenire tante sanctitati, et tante peruersitati; tante simplicitati, et tante dolositati? Reseruetur, si placet, congruentiori loco, atque alteri populo: cui sic presit, ut prosit; et festinatione non pereat fructus, quem poterit dare in tempore suo.



EPISTOLA CLuI  . AD EUMDEM, PRO CLERICIS AURELIANENSIBUS.


Usquequo misera illa Aurelianensis Ecclesia incassum uiscera pulsat patris orphanorum, et iudicis uiduarum? Quippe iacet iam olim in puluere uirgo nobilis Isrel, non solum uiduata uiro  , sed et caris orbata pignoribus. Proh dolor! non est qui subleuet eam. Quousque et filios non dimittitis cum matre misera clamantes post uos? illos dico, qui, amissis rebus et domibus, capitibus suis refugium solum inuenere diffugium. Quid tardat intrepida manus, nullis hactenus uel negata oppressis, uel remissa presumptoribus? Quid tardat, inquam, afflictos eripere de manu fortium, et reddere retributionem superbis? Et si tardat 158, non derelinquat usquequaque. Oportet magis dilatum auxilium  tandem uenire ualidius, et subuenire perfectius. Illa sit, si placet, moleste tarditatis recompensatio, ut et qui apostolica patientia superbe abusi sunt, nichil inde in fine lucrentur: et qui in uerbo uestro patienter passi sunt, minime eos sue quandoque pigeat patientie.



EPISTOLA CLuII  . AD HAIMERICUM, PRO EISDEM.


Speciali amico suo HAIMERICO, Dei gratia diacono cardinali, et apostolice Sedis cancellario, frater BERNARDUS de Clara-ualle, luce sapientie et uirtutis clarescere.

Nisi quia uestram noui et circa afflictos compassionem, et contra proteruos indignationem, opportune, importune instarem uobis pro magistro Willelmo Mandunensi  et sociis eius; compellarem uos aduersus oppressores et calumniatores eorum. Nunc autem sufficiat memorasse: uestrum est opere probare cito quod reuera sufficiat.



EPISTOLA CLuIII  . AD DOMINUM PAPAM INNOCENTIUM, SUPER INTERFECTIONE MAGISTRI THOMAE PRIORIS S. uICTORIS PARISIENSIS  .


Amantissimo patri et domino INNOCENTIO summo Pontifici, BERNADUS Clare-uallis abbas indignus, minimum id quod est, et quod potest in Domino.

1. Fera pessima que deuorauit Ioseph, canum nostrorum importunitatem non ferens, ad uestre dicitur defensionis auxilium confugisse. In quantam misera deuenit amentiam, ut uaga et profuga et tremens super terram, illuc potissimum fugam inierit, ubi plus timere oportuit? Sceleratissime, tu  summe equitatis sedem putas esse speluncam latronum, aut cubile leonum? tu filii recentem adhuc cruorem ore rabido ac ferali spumans et masticans, fugis ad sinum matris, patris audes apparere conspectibus? Tamen si penitentiam petit, neganda ei non est; quod si audientiam, accipiat illam si placet, quam uel Moyses indulsit populo ante conflatile curuanti genu ; uel Phinees fornicanti Isrelite ; uel Mathathias demonibus immolanti ; uel certe, ut uobis de uestris aliquem proponamus, quam a beato Petro Ananias et Sapphira meruerunt : quam denique audientiam dedit negotiantibus in templo Saluator . An ignoramus quorumdam peccata precedere ad iudicium?  nonne uox sanguinis fratris tui clamat aduersum te de terra? Credimus et nostri Martyris spiritum, quem nouissime diebus istis tua crudelitas morti dedit, cum ceteris animabus interfectorum, uoce ualida sub altari clamare, et flagitare uindictam, eoque instantius, quo recentius ipsius sanguis effusus est super terram.

2. Sed nunquid ego, inquit, occidi eum? Non utique tu, sed tui, et propter te. An et per te, uideat Deus et iudicet. Si excusabilis tu es, cuius dentes, arma et sagitte, cuius lingua gladius acutus,  proinde nec Iudei Christi de morte culpandi sunt: quippe et ipsi manus continuere cauti. Ob illicitas exactiones, quas sibi occasione archidiaconatus in presbyteros minime iam, ut consueuerat, usurpare liceret, beati utique 159 Thome obuiante zelo atque industria, utpote iustitie amatoris et defensoris, oderat illum, et mortem ei iam ipso odio homicida minitari solebat. Multi se audiuisse nunc perhibent, quibus discredendum non est. Postremo nepotes eius, ut impias manus in sanctum Domini mitterent, quid aliud unquam aduersus eum habuerint, ipse certe dicat, si potest. Si ergo iste qui causa, qui incentor, qui etiam, ut omnium pene suspicio est, exstitit et dictator facinoris: si is, inquam, impune ferat , quanta  putamus impunitas ista in Ecclesia parturiet punienda? Unum e duobus fore necesse est: aut nullos ex nobilibus siue potentibus secundum hoc seculum admitti deinceps ad honores ecclesiasticos: aut passim ad omne illicitum permitti libere clericos sacris abuti officiis; ne forte, si quispiam zelo Dei accensus prohibere tentauerit, ferro illico militari reus iustitie trucidetur. Atque ita quid spirituali gladio, quid censure ecclesiastice, quid christiane legi et discipline, quid reuerentie sacerdotali, quid denique diuino timori relinquitur, si metu potentie secularis, nullus mutire iam audeat contra insolentiam clericorum? Quid enim insolentius, quidue indignius in Ecclesia esse potest, quam ut sibi quisque ecclesiasticas uindicet dignitates feritate armorum,  non morum probitate? Quamobrem, domine  Pater, aliquid, ut uidetis, prorsus decernendum est in hominem, quod Ecclesie prosit, ut salus facta hoc tempore per uos transfundatur in posteros; et cognoscat generatio altera, non solum quod fuit presumptum, sed et qualiter ultum. Alioquin si serpat uenenum, nec sequatur pariter et antidotum; multos  habet perimere.



EPISTOLA CLIX.  . AD EUMDEM, IN PERSONA STEPHANI PARISIENSIS EPISCOPI. Unde supra.

Piissimo patri INNOCENTIO summo pontifici, STEPHANUS miserandus episcopus Ecclesie Parisiensis, misericordiam et iudicium.

1. uir religiosus, prior Sancti-uictoris, magister  Thomas in obsequio caritatis, in itinere quod indixerat pietas, in opere sancto, in sanctorum comitatu, in dominico die, certe in sinu meo et inter manus meas crudeliter ab impiis pro iustitia excerebratus est, factus obediens usque ad mortem. Non opus est prece, ubi pietatem melius in silentio lacryme prouocant, et singultus qui interrumpit precem, exprimit affectionem. Hec plane compassionem ueram, etsi non postulant, merentur tamen: utpote que uerum indicant produntque dolorem, et simulationis fugant ambiguum. Puto proinde sufficere mihi ad incutiendam paternis uisceribus calamitatem quam patior, rem, ut est, simpliciter intimasse. Tristis flebilisque historia satis pro se agit, presertim apud uos, et suasoriis fucari non  indiget. Exitus aquarum deducite, oculi mei, quoniam dereliquit me uirtus mea, et lumen oculorum meorum, et ipsum non est mecum. Nec enim illum lugeo, sed me. Nam ille quo pacto lugeatur, qui mortis pretiose compendio transiuit ad uitam?

2. Quis illum non magis laudibus, quam fletibus prosequatur, cui uiuere Christus fuit, et mori est lucrum? Episcopi nomen ego gerebam, ille exercebat opus. Honore spreto, onus totis uiribus supportabat. Idcirco ille reuera mortuus ad uitam, ego uiuus in morte. Ille mortis uincula non incidit, sed euasit: et ecce 160 circumdant me dolores mortis, et torrentes iniquitatis conturbant me. Ego igitur, ego miser, ego miserandus in morte tua, mi frater  dulcissime Thoma, blando heu! ablactatus solatio, cauto priuatus consilio, et certe tuto patrocinio destitutus. Expediebat me magis mori pro te, quam post te uiuere. Propter hoc defecit in dolore uita mea, et anni mei in gemitibus. Condolet mihi Ecclesia  sed dolet et pro se. Commune damnum, communis desolatio est: mecum omnis religio plorat, paternam pariter implorat consolationem. Si Theobaldus Noterius  adierit uos, sentiat in se, quoniam exaudiuit Dominus uocem fletus mei. Nepotes ipsius auctores [al. actores] exstitere sceleris, ipse causa: utrum et dictator, in questione est. Non attendatis ad uerba eius, donec ueniat qui mittendus est; qui uobis plenius insinuans ueritatem, cautum faciat a labiis iniquis et a lingua dolosa.



EPISTOLA CLX  . AD HAIMERICUM CANCELLARIUM, IN PERSONA EIUSDEM EPISCOPI. Unde supra.

Domino HAIMERICO carissimo, uenerabili sancte  Romane Ecclesie diacono cardinali et cancellario, suus STEPHANUS Parisiensis, quod domino et amico.

Amicus in necessitate probatur. Quod dico, non quia de sanctitate dilectionis uestre dubitem, sed ne contingat ut dubitem. Continget autem procul dubio, si zelum illum uestrum modo  dissimulare comperero. Porro dissimulationis id mihi argumentum inexcusabile fore noueritis, si Theobaldum Noterium non recipere pro meritis quacumque occasione contigerit, qui dimidium anime mee nepotum suorum manibus crudeli ambitione precidit, soli cruciatui parte reliqua reseruata.



EPISTOLA CLXI  . AD DOMINUM PAPAM INNOCENTIUM. Aduersus auctores cedis Archembaldi subdecani Aurelianensis.


uox sanguinis Archembaldi  subdecani Aurelianensis inualuit. Nam ecce, proh dolor! iuxta prophetam, sanguis sanguinem tangit , et simul iuncti fortius clamant ad uos de Francia. Clamat, inquam, et uociferatur uterque sanguis clamore tam ualido, ut ualeat ipsum quoque palatium celeste concutere, tam pio, ut et saxea pectora debeat emollire. Quid facis, amice sponsi, custos sponse Christi, pastor ouium Christi? Putasne sufficies excogitare remedium, quod huic obuiet pesti tam nefande, tam inaudite? Id sane necesse est inueniri, quod et recenti Ecclesie uulneri in presentiarum medelam afferat, et posteris ualeat ad cautelam. Ergo  accingere gladio tuo super femur tuum, potentissime. Si non steterit et nunc Phinees et placauerit, non cessabit quassatio. Si, inquam, uigor ecclesiasticus pepercerit istis, Ioanni dico, et Theobaldo Noterio, quorum etsi non manu, assensu certe, forte et instinctu  sanguis innoxius effusus est super terram; quis non uideat quid sequatur? Quantos in clero horum impunitas contra ius et fas faciet promoueri, metu utique suorum, non sue merito sanctitatis? Nouis morbis nouis obuiandum est medicamentis. Utilissime, ut multis uidetur, iustissimeque eos apostolica falce ab omni succideres ecclesiastica dignitate, ita ut et habitis careant, et de cetero ad alias non assurgant.



161 EPISTOLA CLXII. AD HAIMERICUM  CANCELLARIUM DE EODEM.

Frequentem et amicabilem recordationem, qua dominum episcopum Parisiensem commendare soletis, ego postmodum ipsi frequenter testatus sum. En a uobis exigitur non uerbo aut lingua, sed opere et  ueritate probare, nec me fuisse fallacem, nec uos mendacem. Sic uestra interest, non solum propter episcopum, sed et propter alios amicos uestros, qui pro uobis certe grauiter, si quo modo preter spem procedere causam contingeret, turbarentur.



EPISTOLA CLXIII  . AD IOANNEM CREMENSEM CARDINALEM PRESBYTERUM  DE EODEM.

Dilectionem et dignationem, qua me amplecti a uobis nullius dignitatis homuncio sensi, in eternum non obliuiscar. Penitentiam et conuersionem uestram, de qua iam angelis colletatus sum, et condelectatus, dignos facere fructus opto iugiter, et oro frequenter. Et nunc maxime ipsos nostra ista Gallicana Ecclesia mecum exspectat, credo non intempestiuos.  Interest uestre pariter et mee fame, ut non confundar in uobis. Sic ergo clareat omnibus, zelum apud uos ueritatis iustitieque feruere contra interfectores clericorum, et instigatores eorum, ut non me pigeat gloriatum fuisse de uobis.



EPISTOLA CLXIu  ACTIO CAUSAE LINGONENSIS ECCLESIAE AD DOMINUM INNOCENTIUM PAPAM  . Conqueritur Bernardus, quod subdole et contra datam fidem tentata sit electio episcopi Ecclesie Lingonensis.

1. Dum adhuc Rome essemus, contigit illo uenire dominum archiepiscopum Lugdunensem. uenerunt et cum eo Robertus decanus Ecclesie Lingonensis et Olricus canonicus, querentes licere sibi et capitulo  Lingonensi eligere sibi episcopum. Mandatum siquidem a domino papa acceperant, nequaquam presumere hoc, nisi ad consilium religiosorum uirorum. Quod dum per me cuperent et peterent obtinere: Absit, inquam, nisi sciam et certus sim quod bonam idoneamque personam intendatis eligere! Responderunt propositum suum atque intentionem de nostro pendere arbitrio, nec aliud se facturos, nisi quod ego consulerem. Et spoponderunt. uerum me non satis fidem accommodante, accessit ad persuadendum archiepiscopus, pollicens firmiter idipsum. Et addidit, quod si secus clerici agere molirentur, quidquid aliud facerent, minime se confirmaturum, nec ratum habiturum. Adductus est et dominus cancellarius in testimonium. Nec contenti, adiuimus  etiam presentiam domini pape, ut eius fauore et auctoritate quod inter nos conuenerat confirmaretur: prius tamen habita inter nos collatione mutua ac diuturna super facienda electione, et de multis personis, quarum ibi mentio facta est, duabus tandem nominatis, a quibus nullus nostrum penitus dissentiret, quamlibet illarum eligi placuisset. Itaque quod nobis complacuit, dominus papa immutabiliter obseruari precepit: et tam archiepiscopus, quam clerici firmiter promiserunt. 162 Illis abeuntibus, ego post discessum eorum dies paucos in Urbe faciens, ubi a domino meo impetrare potui facultatem redeundi, ad fratres iter arripuimus.

2. Et transalpinantes comperimus instare diem, qua foret sacrandus homo in episcopum Lingonensem:  de quo utinam meliora atque honestiora audiuissemus! Nolo autem dicere que inuitus audiui. Quid plura? A religiosis uiris non paucis, qui nobis salutandi gratia occurrerant, persuasi sumus diuertere per Lugdunum, quatenus, si fieri posset, rem nefariam, ne fieret, prohiberemus. Nam ego aliunde ob uie compendium ire statueram, consulens ualetudini et lassitudini corporis, presertim quod non liquido, fateor, credebam rumoribus. Quis enim crederet tantum uirum tanta uti leuitate, ut postposita tam recente promissione sua, insuper domini sui mandato, persone notabili manum imponere non timeret? Itaque consilio religiosorum acquiescentes, Lugdunum iter direximus, et peruenientes, omnino sicut audiuimus, sic uidimus. Parabantur  illa, non festa, sed infausta solemnia. Decanus tamen, et maxima, ni fallor, pars Lugdunensium canonicorum constanter aperteque contradicebant. Sed et rumor pudendus dolendusque passim crebrescens et inualescens ciuitatem repleuerat.

3. Quid facerem? Conueni archiepiscopum, reuerenter quidem, super pacto quod fecerat, et super mandato quod acceperat: et nichil horum negauit. Causam uero preuaricationis referens in filium ducis  , qui a constituto resilierat; ne ille turbaretur, in id se mutabilitatis incidisse dicebat, pacis uidelicet intuitu. Et intulit, quia quidquid hactenus egerit, iam pro nostro deinceps arbitrio se facturum. Tum ego gratias agens: Absit! inquam; tamen non nostra,  sed Dei potius uoluntas fiat: que ita forsitan cognoscetur, si res ponatur in consilio episcoporum aliarumque religiosarum personarum, que hic ad uestram ipsius uocationem conuenerunt, uel adhuc uenture sunt. Quod si inuocato sancto Spiritu consensus omnium uos ad procedendum in cepto opere animauerit procedite ut cepisti: sin autem, acquiescendum Apostolo dicenti, Nemini cito manum  imponas . uisum est consilium placuisse. Interim homo ille uenisse nuntiatur, sed in hospitium, non in palatium. uespere sexte ferie uenit; sabbato mane recessit. Non est mecum dicere, cur nec in curia apparere uoluerit, ad quam ei cure fuit longo itinere peruenire: nisi quod uerecundia monachalis, honorisque contemptus forsan putari posset, si non aliud alia, que secuta sunt, indicarent. Et reuera quid aliud tunc suspicari debuimus, quando archiepiscopus rediens ab illo testatus est coram omnibus, nullo modo eum uoluisse acquiescere, sed quidquid de eo factum fuerat, penitus refutare?

4. Denique et mandauit mox electionem fieri. Hoc per quosdam Lingonenses canonicos tunc presentes,  hoc et per litteras, que adhuc exstant. Quibus in capitulo Lingonensi oblatis et lectis, proh pudor! incontinenti leguntur alie per omnia contrarie illis, asserentes utique consecrationem dilatam, non dimissam; assignantes diem et locum ad causam decidendam, quam littere priores nuntiabant decisam. Putares in litteris non modo diuersas, sed et aduersas sibi loquentes personas, aduersum se inuicem contendentes: nisi quod una eademque imago impressa ceris  , unum idemque nomen presignatum in schedulis, manifeste de uno fonte dulce et amarum illud manare cunctis qui aderant 163 mirantibus declarabant. Tenentur in manibus contradictorie littere: utris libet obedire decreueris, inobediens necesse est tenearis. Aut enim priorem  te recipientem epistolam posterior condemnabit: aut si posteriorem sequi eligas prior murmurabit. Et utinam secunda epistola, sicut potuit euertere primam, ita posset sese uel ipsa tueri aduersus tertiam. Sed ecce littere contra litteras, mandatum aduersus mandatum: ita ut non iam, quemadmodum in propheta, Manda, remanda , sed Manda, demanda, potius inculcetur.

5. Interim nempe homo qui et consecrationem fugerat, et electionem refutarat, festinauit ad Regem. Regalium inuestituram obtinuit  ; quibus meritis, ipse uiderit. Mox directis epistolis, et locus qui assignatus fuerat, est mutatus, et dies anticipatus: ut loci temporisque opportunitate  subtracta, et copia agendi pariter subtrahatur contradicturis, et consecrationis dies subripiatur appellaturis. Ceterum non est consilium contra consilium Domini, cuius prouidentia factum est ut nec contradictores defuerint, nec appellatores. Appellatum est a Falcone decano Lugdunensis Ecclesie; appellatum et a Pontio archidiacono Lingonensi; appellatum a Bono-Amico sacerdote et canonico eque Lingonensi; appellatum et a fratribus  nostris Brunone atque Gaufrido  , ignorantibus quidem omnibus his preparationem cordis eorum, sed casu superuenientibus, haud dubium quin Dei prouida uoluntate. Tanta si quidem fuit breuitas termini, ut uix, ex quo resciuimus diem, spatio quatuor dierum nuntius noster cum litteris accurrere potuerit, quatenus preueniret quod parabatur, non sacramentum, sed sacrilegium. Et is quoque nichilominus contradixit, et tam consecrandum quam consecraturos ad Sedem apostolicam appellauit. Et ipse erat Lingonensis canonicus. ueritatem dico, non mentior: nichil a me hic dictum persone odio, sed solo ueritatis amore ueraciter omnia posita, teste ipsa ueritate.



EPISTOLA CLXu  . AD FALCONEM DECANUM  , ET GUIDONEM THESAURARIUM LUGDUNENSIS ECCLESIAE. Unde supra.


Plaga, ut uidetis, karissimi, Ecclesie nostre magna est, et multa eget cura; nec modo multa, sed cita, ita ut assidue cum lacrymis medico celesti instemus dicentes: Domine, descende priusquam moriatur . Unum est quod magis exacerbat dolorem et pene desperat curationem: quia nimirum inde est orta tribulatio, unde consolatio sperari debuerat. Quisnam enim, o misera, malum hoc quod plangis, induxit super te? Profecto non inimicus, non is qui oderat te: sed homo unanimis, dux tuus et metropolitanus tuus. Quomodo ab austro,  et non iam ab aquilone panditur omne malum? Merito proinde non est dolor sicut dolor meus, quoniam de quibus potissimum presumebamus, ab ipsis passi sumus, et non ab aliis. O Lugdunensis pia mater Ecclesia! cuiusmodi non sponsum, sed monstrum tue filie procurasti nunc! non plane matrem te in hoc, sed nouercam sensimus. Gener hic tuus quam longe a nobili illa tua antiqua honestate, grauitate, probitate, degenerat! Quid enim? egone id dixerim honorabile connubium, et thorum immaculatum, quod de tali et taliter factum est? Sine lege, sine ordine, sine ratione sic confusa sunt omnia; imo ita cuncta in fraude et temeritate precepta et presumpta fuisse constat, ut non dico episcopum, sed ne uillicum quidem, aut teloniarium  quempiam in hunc modum decuerit ordinari. Quibus uos laudibus efferam, dilectissimi, qui soli condoluistis afflicte, ei tam in prima, quam in secunda sua defensione oppresse 164 astitistis, ascendentes ex aduerso, et opponentes uos murum pro domo Isrel? Non est inuentus similis uobis in illo conuentu, qui conseruaret legem Excelsi, qui sacris obtemperaret canonibus: qui denique se induceret zelum Phinees, et lingue mucrone confoderet fornicantes . Que cum ita de uobis ad  Dei et uestram ipsorum gloriam ubique clarescant, restat ut principio tam laudabili condignum exitum dare, et hostie capiti caudam iungere satagatis.



EPISTOLA CLXuI  . AD DOMINUM PAPAM INNOCENTIUM. Unde supra.

1. Iterum clamo, iterum pulso, etsi non clamosis uocibus, certe lacrymosis gemitibus. Cogit iterare clamores iterata in nos iniuria perditorum, et prolongantium iniquitatem suam. Confortati sunt, addentes preuaricationem. Apponunt iniquitatem super iniquitatem, et superbia eorum ascendit semper. Inualuit furor, pudor euanuit, et timor Dei. Quem contra tuam, Pater, cautam [al. castam male] iustamque dispositionem non timuerunt eligere, etiam post appellationem  tui nominis ausi sunt exsecrare. Et hoc presumpserunt Lugdunensis, Aeduensis, Matisconensis, amici Cluniacenses. In fraude et temeritate istorum, heu! quam ingens multitudo sanctorum turbabitur, si angariati fuerint tale portare iugum, taliterque impositum? Proh nefas! hoc ita accepturi sunt, ac si cogantur genua curuare ante Baal, aut certe iuxta prophetam pactum facere cum morte, et cum inferno fedus inire . Rogo, ubi ius, ubi lex, ubi sacrorum auctoritas canonum ubi denique reuerentia maiestatis? Illa, illa que nulli negatur oppresso, soli mihi non profuit appellatio. Ubi nimirum imperabat aurum, iudicabat argentum, leges canonesque silebant, locum ratio et equitas non habebant. Eisdem telis, quod intolerabilius  est, arcem quoque apostolici culminis oppugnare minantur. Id uero ridicule; fundata est enim supra firmam petram.

2. Sed quid ago? excessi, fateor: non est meum accusare quemquam aut reprehendere; sufficit mihi ut plangam dolorem meum. Post longam moram multosque labores, quos pro seruitio Romane Ecclesie pertuli, cum tandem placuit Serenitati uestre reditum annuere ad fratres meos, etsi fractus uiribus corporis, tanquam male operans, letus tamen ob manipulos pacis quos reportabam, ad monasterium cum prosperitate perueni. Credidi me de labore euasisse ad requiem; licere mihi utcumque resarcire spiritualium damna studiorum, ac sancte quietis  detrimenta, que foris incurreram; et ecce tribulatio et angustia inuenerunt me. En lectulo recubantem plus cordis, quam corporis dolor excruciat. Nec enim ego deploro temporale incommodum ullum. Anima mea in manibus meis: salus eius in causa est. Placet uobis, ut illi homini credam animam meam qui perdidit suam? Scio quia non placet. Quamobrem dixi anime mee expedire magis inire fugam, quam et merore consumere residuum dierum meorum, et nichilominus in periculum salutis incidere.  At Deus uobis potius inspiret quod potius est; reducere uidelicet ad memoriam  qualiter uobiscum egerim, et ponere oculos pietatis super puerum uestrum, et liberare afflictum de angustia. Quin potius non obliuisci quanta Deus ipse fecerit uobis, et in quantulecumque uicem recompensationis, ad ipsius gloriam, quod tam perperam factum est, reuocare.



165 EPISTOLA CLXuII  . AD EUMDEM. Pro eodem negotio.

Clementissime Pater, nonne precipiendo precepisti in Lingonensi Ecclesia personam eligi religiosam atque idoneam, et ad consilium pueri tui? Nonne dominus Lugdunensis hoc ipsum mandatum ex  apostolico ore tuo presens excepit tam fideliter exsecuturum, quam firmiter iniunctum, ac frequenter inculcatum nonne denique et spopondit! Quid ergo uisum est ei, mutare uoluisse quod utilissime et consultissime statutum fuerat, aliudque sua presumptione moliri quod non conueniebat, in uestre ipsius Maiestatis contemptum, et in nostre pusillanimitatis scandalum? Quomodo non erubuit bonus ille uir apud se Est et Non inueniri, tentans imponere tam indignum iugum ceruicibus tam numerose multitudinis religiosorum uirorum seruorum tuorum aduersus statutum tuum et promissum suum? Inquire, Pater, inquire diligenter, quale homo ille, cui festinat manum imponere, testimonium habeat, et  ab his qui prope sunt et ab his qui longe. Mihi enim interdicit dicere pudor quod publica fama de eo dicit, imo infamatio celeberrima diuulgauit. Et quid dicam? Tristis est anima mea usque ad fugam. Et iam forsitan fugissem, nisi me retinuisset consolationis spes, quam de uisceribus uestris exspecto. uolebam scribere per ordinem perlacrymabilem miserie nostre historiam: sed pre tristitia languet manus, sensus hebescit, horret lingua eloqui malignam fraudem, sed subreptionem, sed circumuentionem, sed temeritatem, sed perfidiam. Quid ergo? Filius tuus Pontius archidiaconus, qui et in hac causa constanter fideliterque se habuit, cuncta tibi, Pater, narrabit, et quid factum doleamus, et quid faciendum flagitemus. Ipsi crede tanquam  mihi. Ego autem hoc unum ut parturiens loquor: nisi isti a tam scelerato tamque temerario ausu deficiant, ut me ipsum nunc sentio, deficiet in dolore uita mea, et anni mei in gemitibus.



EPISTOLA CLXuIII  . AD EPISCOPOS ET CARDINALES ROMANAE CURIAE. Unde supra.

1. uos scitis, si dignum ducitis recordari, qualiter uobiscum in tempore malo conuersatus sim, egrediens et regrediens, et pergens ad imperium regis, persistens ac permanens uobiscum in tentationibus uestris, ita ut, consumptis pene uiribus corporis, uix post redditam celitus pacem Ecclesie  repatriare potuerim. Et recolo hoc, non glorians aut improperans, sed prouocans et efflagitans, monens et reposcens debitum uestre miserationis affectum. Urget necessitas modo omnes repetere debitores. Ego uero si feci quod facere debui, haud aliud me ex eo quam seruum inutilem reputo, iuxta sermonem Domini . uerumtamen si feci quod oportuit, aut quod faciendum fuit, nunquid merui uapulare? Et ecce rediens a uobis, tribulationem et dolorem inueni, et nomen Domini inuocaui, sed non profuit; inuocaui et uestrum et non ualuit: siquidem dii fortes terre uehementer eleuati sunt, Lugdunensis scilicet archiepiscopus, et Cluniacensis abbas. Hi confidentes in uirtute sua, et in multitudine diuitiarum suarum gloriantes, aduersum  me appropinquauerunt et steterunt. Et non aduersum me tantum, sed aduersum magnam multitudinem seruorum Dei, aduersum uos quoque, aduersum se ipsos, contra Deum, contra omnem equitatem et honestatem.

2. Denique imposuerunt hominem super capita nostra, 166 quem, proh pudor! et boni horrent et mali rident. Quo ordine, imo quam extraordinarie, uideat Deus et iudicet; uideat et Romana curia: uideat et doleat, misereatur et accingatur ad uindictam malefactorum, laudem uero bonorum. Quid enim? placet tibi, domina mundi, uniuersitati constituta uindex in iram, iudex in misericordiam; placet, inquam, tibi quod, dum superbit impius, incenditur pauper et ille pauper, qui pro tuo seruitio, cum non  haberet censum quem effunderet, sanguini non pepercit? Dignumne tibi uidetur tua perfrui pace et nostram non curare, nec recipere in sortem consolationis, quos habuisti consortes laboris? Si inueni gratiam in oculis uestris, eripite inopem de manu fortiorum eius, egenum et pauperem a diripientibus eum. Alioquin ego quidem, ut potero, laborabo in gemitu meo, et erunt mihi lacryme mee panes die ac nocte: uobis autem legam illum uersiculum, Qui tollit ab amico misericordiam, timorem Domini derelinquit; et illud, Omnes necessarii mei recesserunt a me ; illud quoque, Qui iuxta me erant, de longe steterunt, et uim faciebant qui querebant animam meam .



EPISTOLA CLXIX  . AD DOMINUM PAPAM INNOCENTIUM. Unde supra. Cur clericos Ecclesie Lingonensis uocatos detinuerit; et quibus munus eligendi committendum.


Dignatio uestra fecit me familiarem, familiaritas presumptorem. Adsit solita cordi uestro benignitas, ne forte presumptio pariat indignationem. Audite tamen patienter, non solum quid egerim sed et cur egerim: si forte causa factum possit uel aliquatenus excusare. Ausus sum retinere clericos Lingonenses qui uocati erant, composita tamen pace inter eos: ipsisque persuasis stare deinceps de facienda electione in beneplacito uestro et consilio bonorum, sicut  in litteris eorum continetur. Erat autem pernecessarium eos hac uice remanere, propter terras et possessiones Ecclesie, que date sunt prede et direptioni, dum non est qui custodiat aut defendat. Itaque personis que non sint suspecte, que non querant que sua sunt, sed que Iesu Christi, iniungatur, si placet, cura eligendi qui Deo placeat et finem tandem accipiat Ecclesie tam diuturna et miseranda uexatio. Reliqua uero dicenda commisimus domino Herberto abbati Sancti-Stephani Diuionensis  , et archidiacono Lingonensi, sociisque eorum. Adiicimus etiam, ut archidiaconum Lingonensem, et Bonum Amicum eiusdem ecclesie presbyterum, quoniam fideles in causa Dei exstiterunt, eos et res eorum in defensione uestra recipiatis.  Dignus est enim operarius mercede sua .



EPISTOLA CLXX. AD LUDOuICUM IUNIOREM  REGEM FRANCORUM. Electionem Godefridi Prioris sui in episcopum Lingonensem, cui Rex aduersari uisus est, uindicare nititur.

1. Si totus orbis aduersum me coniuraret, ut quidpiam molirer aduersus regiam maiestatem; ego tamen Deum timerem, et ordinatum ab eo regem offendere temere non auderem. Nec enim ignoro ubi legerim: Qui potestati resistit, Dei ordinationi resistit . Sed nec me latet, quam omni christiano, quam mee precipue professioni  mentiri contrarium sit. ueritatem dico, non mentior: quod Lingonis de Priore nostro factum est  , preter spem, preter intentionem episcoporum et meam factum est. Sed est qui nolentium quodam 167 modo extorquet assensum, et suo arbitrio etiam aduersas hominum uoluntates, prout uult, subseruire compellit. Quando enim ego periculum, quod mihi timui, illi eque non metuerem, quem diligo tanquam me ipsum! Quando ego illorum consortium non horrerem, qui alligant onera grauia et importabilia, et imponunt humeris  hominum, digito autem suo nolunt ea mouere! Factum est tamen quod factum est: contra uos nichil, contra me plurimum. Mihi baculus imbecillitatis mee sublatus est, mihi lumen oculorum meorum ereptum est, mihi abscissum dextrum brachium meum. Omnia excelsa ista et fluctus isti super me transierunt. In me transierunt ire: mihi euadendi nulla ex parte patet uia. Unde onera fugio, inde et subeo inuitus et ingratus. Durum mihi sentio contra stimulum calcitrare. Tolerabilius fortasse spontaneo, quam nolenti et renuenti fuisset. Nam si quid uirium in me est, nonne id facilius meis, quam alienis humeris exercerem?

2. Sed acquiesco aliter disponenti, cum quo utique aut iudicio, aut uiribus contendere, nec cautum  mihi omnino, nec possibile est, sed nec Regi. Siquidem terribilis est etiam apud reges terre . Horrendum est incidere in manus Dei uiuentis , etiam tibi, o Rex. O quam molestis auribus audimus contraria tam bonis principiis uestris! o quam amarior Ecclesie meror post tanta prelibata gaudia, si frustrari  contigerit tam iucunda spe singularis clypei sui uestre indolis, sicut hactenus est experta! Heu corruit uirgo Remensis Ecclesia  ; non est qui subleuet eam: corruit et Lingonensis; non est qui porrigat manum. Auertat diuina clementia a corde et consilio uestro super dolorem nostrum adiicere, cumulare tristitiam super tristitiam. Quis mihi tribuat mori, ne uideam Regem bone opinionis,  sed spei melioris, conari Dei consilio obuiare, irritare aduersus semetipsum summi Iudicis iram, pedes Patris orphanorum madefacere lacrymis afflictorum, pulsare celos clamoribus pauperum, sanctorum precibus, iustisque querimoniis carissime sponse Christi, que est Ecclesia Dei uiuentis! Absit, absit: meliora speramus, exspectamus iucundiora. Non obliuiscetur misereri Deus, nec continebit in ira sua misericordias suas. Non contristabit per illum et de illo Ecclesiam suam, per  quem et de quo in tantis iam letificauit. Quem suo munere contulit, sua longanimitate seruabit: et si quid aliter sapitis, et hoc ipsum uobis reuelabit, et erudiet corde in sapientia. Hoc optamus, hoc oramus die ac nocte. Hoc sentite de nobis, hoc sentite de nostris. Non infringetur ueritas hec in nobis, non imminuetur honor Regis, regni utilitas per nos.

3. Gratias autem agimus uestre Clementie pro benigno responso, quod a uestra dignatione meruimus. uerumtamen dilatio terret nos, qui uidemus terram datam prede et direptioni. Terra uestra est: et in hoc plane cognoscimus et dolemus dedecus regni uestri, quod uos iure abhorrere mandastis, si non fuerit qui defendat. Nam in quo alio regia  maiestas recte in eo quod factum est, imminuta dicatur? Electio rite celebrata est, electus fidelis est. Non autem esset fidelis, si uestra, et non per uos habere uellet. Necdum ad uestra manum extendit, necdum ciuitatem uestram ingressus est: necdum prorsus se intromisit de aliquo, quanquam inuitatio cleri et populi, et oppressorum afflictio, et uota bonorum id ab eo uehementissime flagitarint. Que cum ita sint, opus est, ut uidetis, maturatione consilii, non minus uestro honori, quam nostre necessitati. Et nisi per presentes nuntios exspectanti populo, qui uester est, Serenitas uestra pro 168 uoto responderit: multorum religiosorum aduersum uos  deuota  uobis nunc corda turbabitis, et regalibus uestris ipsis, que ad Ecclesiam pertinent, non paruum, ut ueremur, incommodum acquiretis.



EPISTOLA CLXXI  . AD DOMINUM PAPAM INNOCENTIUM. Pro Falcone Lugdunensi archiepiscopo electo.

Qui in aliorum negotiis toties exauditus sum, puto in proprio non confundar. Ego, domine mi, causam archiepiscopi mei meam duco, utpote membrum, quod nil a se ducat alienum quod capitis sit: quod tamen non dicerem, si homo ipse sibi assumpsisset honorem, et non magis a Deo uocatus tanquam Aaron. Nec enim ab alio estimauerim factum, quod uota tot hominum tam facile conuenerunt in eum; ut non dico contradictio, sed nec  cunctatio ulla fuerit. Et merito. Est quippe illustris, non minus mentis generositate, quam sanguinis; est scientia, est uite honestate. Denique fame eius integritas nec inimici quidem dentem ueretur. Quod ergo de tali et tali modo factum est, dignum profecto est ut fauor apostolice gratie prosequatur; et honoris plenitudine, que sola deest, gaudia plebis sue consueta benignitate, imo debita liberalitate accumulet. Hoc uniuersa Ecclesia instantissima  supplicatione deposcit: hoc puer uester solita presumptione efflagitat.



EPISTOLA CLXXII  . AD EUMDEM IN PERSONA GODEFRIDI LINGONENSIS EPISCOPI. Eiusdem cum superiore argumenti.

Inter crebra mala que his diebus in Ecclesiis uidentur accidere occasione electionum, Dominus de celo prospexit super matrem nostram Lugdunensem Ecclesiam, qui decedenti pie memorie Petro archiepiscopo, uirum optimum, Falconem decanum, in omni pace substituit. Peto, domine, ut qui a suis concorditer est electus, utiliter promotus, rite consecratus, a uobis honoris sui officiique plenitudinem consequatur. Quod utique audere me  facit non meriti conscientia, sed debiti. Debiti dico non solum quo id a me illa Ecclesia iure metropolitico exigit, sed quia in hoc positus sum, ut testimonium perhibeam ueritati.



EPISTOLA CLXXIII  . AD IPSUM FALCONEM. Religiosorum quorumdam causam commendat.

Scripsimus ad dominum Papam dominus episcopus  et ego pro uobis, prout oportere putauimus: et habetis exemplar litterarum. Habemus autem in uoluntate in eternum non deficere uobis pro uiribus, propter bonum quod de uobis confidimus. uestra autem interest facere, ut non confundamur sic confidentes. De cetero si inueni  gratiam in oculis uestris, intelligite super egenos et pauperes illos, qui sunt apud Benedictionem Dei  . Quod enim uni ex illis feceritis, mihi, imo Christo, facietis. Nam et pauperes sunt, et habitant inter pauperes. Hoc precipue obsecramus, ut Sauiniacenses monachos prohibeatis ab infestatione eorum: quoniam calumniantur eos iniuste, ut 169 putamus. Aut si se confidunt habere iustitiam, iudicate inter illos. Filius noster abbas Albericus, etsi suis meritis commendabilior, nostris tamen precibus uobis ut commendatior sit, obsecramus. Tenere quippe diligo eum, tanquam mater unicum filium: et diligit eum qui diligit me. Denique in eo experiar si me curatis. Quo enim longe a me positus est, eo magis necessariam habet paternam  uestram consolationem.



EPISTOLA CLXXIu  . AD CANONICOS LUGDUNENSES, DE CONCEPTIONE S. MARIAE. Conceptionis festum nouum esse, nullo niti legitimo fundamento: ceterum non fuisse instituendum inconsulta Sede apostolica cui sententiam suam subiicit.

1. Inter Ecclesias Gallie constat profecto Lugdunensem  hactenus preeminuisse, sicut dignitate sedis, sic honestis studiis, et laudabilibus institutis. Ubi etenim eque uiguit discipline censura, morum grauitas, maturitas consiliorum, auctoritatis pondus, antiquitatis insigne? Presertim in officiis ecclesiasticis haud facile unquam repentinis uisa est nouitatibus acquiescere, nec se aliquando iuuenili passa est decolorari leuitate Ecclesia plena iudicii. Unde miramur satis, quid uisum fuerit hoc tempore quibusdam uestrum uoluisse mutare colorem optimum, nouam inducendo celebritatem, quam ritus Ecclesie nescit, non probat ratio, non commendat antiqua traditio. Nunquid Patribus doctiores, aut deuotiores sumus? Periculose presumimus, quidquid ipsorum in talibus prudentia preteriuit. Nec uero id tale est,  quod nisi pretereundum fuerit, Patrum quiuerit omnino diligentiam preteriisse.

2. At ualde honoranda est, inquis, Mater Domini. Bene admones: sed honor Regine iudicium diligit. uirgo regia falso non eget honore, ueris cumulata honorum titulis, infulis dignitatum. Honora sane integritatem carnis, uite sanctitatem: mirare fecunditatem in uirgine, Prolem uenerare diuinam. Extolle nescientem, uel in concipiendo concupiscentiam, uel in pariendo dolorem. Predica reuerendam Angelis, desideratam gentibus, Patriarchis, Prophetisque precognitam, electam ex omnibus, prelatam omnibus. Magnifica gratie inuentricem, mediatricem salutis, restauratricem seculorum: exalta denique exaltatam super choros Angelorum ad celestia  regna. Hec mihi de illa cantat Ecclesia, et me eadem docuit decantare. Ego uero quod ab illa accepi, securus et teneo, et trado: quod non, scrupulosius, fateor, admiserim.

3. Accepi sane ab Ecclesia illum diem cum summa ueneratione recolendum, quo assumpta de seculo nequam, celis quoque intulit celeberrimorum festa gaudiorum. Sed et ortum uirginis didici nichilominus in Ecclesia, et ab Ecclesia indubitanter habere festiuum atque sanctum; firmissime cum Ecclesia sentiens, in utero eam accepisse ut sancta prodiret. Et de Ieremia siquidem lego, quod, priusquam de uentre [al. de uulua] exiret, sanctificatus sit: et de Ioanne Baptista non secus sentio, qui ex utero Dominum  in utero sensit . uideris etiam tu, an de sancto Dauid idipsum liceat opinari, pro eo quod dicebat Deo: In te, ait, confirmatus sum ex utero; de uentre matris mee tu es protector meus : item, De uentre matris mee Deus meus es tu, ne discesseris a me . Et Ieremie quidem sic dictum est: Priusquam te formarem in utero, noui te; et antequam exires de uulua sanctificaui te . Quam pulchre inter figurationem in utero, et parturitionem ex utero diuinum distinxit oraculum! ut illam tantum precognitam, istam et sanctitatis munere preornatam ostenderet: ne quis Prophete prerogatiuam de sola prescientia seu predestinatione 170 putauerit estimandam.

4. Esto tamen ut hoc de Ieremia concedamus.  Quid respondebitur de Ioanne Baptista, quem angelus prenuntiauit Spiritu sancto repletum iri adhuc in utero matris sue? Prorsus hoc ad predestinationem prescientiamue referri posse non arbitror. uerba nempe angeli, sicut ipse predixit, completa absque dubio sunt in tempore suo: et quem prelocutus est Spiritu sancto replendum, non est fas credere non repletum; idque loco et tempore quo predixit. Certissime autem sanctus Spiritus quem repleuit, sanctificauit. Ceterum quatenus aduersus originale peccatum hec ipsa sanctificatio ualuerit, siue pro isto, siue pro illo propheta, uel si quis alius simili preuentus gratia fuerit; non temere dixerim. Sanctificatos tamen non dubitauerim dicere, quos Deus sanctificauit, et cum eadem sanctificatione  prodisse ex utero, quam acceperunt in utero: nec reatum, quem in conceptione traxerunt, ualuisse ullatenus horum natali iam donatam prepedire seu preripere benedictionem. Attamen quis dicat Spiritu sancto repletum, manere adhuc filium nichilominus ire; et, si mori in utero contigisset cum hac plenitudine spiritus, penas luiturum damnationis? Durum est. Minime tamen ausim hinc quidpiam mea sententia definire. Sed quidquid de hoc sit, merito Ecclesia, que ceterorum non natiuitatem, sed mortem sanctorum iudicat et predicat pretiosam, singulari quadam exceptione festis prefert gaudiis, ueneraturque illius natalem, de quo nuntiante angelo singulariter legit: Et multi in natiuitate eius gaudebunt . Cur enim non sit illius exitus  sanctus, ac proinde festiuus et letus, qui potuit exsultare et in utero?

5. Quod itaque uel paucis mortalium constat fuisse collatum, fas certe non est suspicari tante uirgini esse negatum, per quam omnis mortalitas emersit ad uitam. Fuit procul dubio et Mater Domini ante sancta, quam nata: nec fallitur omnino sancta Ecclesia, sanctum reputans ipsum Natiuitatis eius diem, et omnia anno cum exsultatione uniuerse terre uotiua celebritate suscipiens. Ego puto, quod et copiosior sanctificationis benedictio in eam descenderit, que ipsius non solum sanctificaret ortum, sed et uitam ab omni deinceps peccato custodiret immunem: quod nemini alteri in natis quidem  mulierum creditur esse donatum. Decuit nimirum Reginam uirginum singularis priuilegio sanctitatis, absque omni peccato ducere uitam: que dum peccati mortisque pareret peremptorem, munus uite et iustitie omnibus obtineret. Sanctus igitur ortus, quoniam immensa prodiens ex utero sanctitas sanctum fecit illum.

6. Quid adhuc addendum his putamus honoribus? Ut honoretur, inquiunt, et conceptus, qui honorandum preiuit partum: quoniam si ille non precessisset, nec iste esset qui honoratur. Quid si alius, propter eamdem causam, etiam utrique parenti eius festos honores asserat deferendos? Sed de auis et proauis idipsum posset pro simili causa quilibet flagitare: et sic tenderetur in infinitum, et festorum  non esset numerus. Patrie est, non exsilii frequentia hec gaudiorum: et numerositas festiuitatum ciues decet, non exsules. Sed profertur scriptum superne, ut aiunt, reuelationis  : quasi et quiuis non queat scriptum eque producere, in quo uirgo uideatur idipsum mandare et de parentibus suis, iuxta Domini mandatum, dicentis, Honora patrem tuum et matrem tuam . Ipse mihi facile persuadeo scriptis talibus non moueri, quibus nec ratio suppeditare, nec certa inuenitur fauere auctoritas. Nam quid consequentie habet, ut quoniam sanctum precessit natalem conceptus, propterea reputetur et ipse sanctus? Nunquid quoniam precessit eum, fecit et sanctum? Etsi precessit ut esset, non tamen ut sanctus esset. Unde etenim  illa ipsi sanctitas, quam secuturo transmitteret? An non potius quia precessit 171 absque sanctitate conceptus, oportuit nimirum sanctificari conceptam, ut sanctus sequeretur iam partus? an forte mutuatus est sanctitatem a posteriori prior? Potuit sane illa, que in iam concepta facta est sanctificatio, ad ipsum qui sequebatur transire natalem: redire uero retrorsum ad conceptum qui precesserat, iam omnino non potuit.

7. Unde ergo conceptionis sanctitas? An dicitur sanctificatione preuenta, quatenus iam sancta conciperetur, ac per hoc sanctus fuerit et conceptus; quemadmodum sanctificata iam in utero dicitur, ut sanctus consequeretur et ortus? Sed non ualuit ante sancta esse, quam esse: siquidem non erat  antequam conciperetur. An forte inter amplexus maritales sanctitas se ipsi conceptioni immiscuit, ut simul et sanctificata fuerit, et concepta? Nec hoc quidem admittit ratio. Quomodo namque aut sanctitas absque Spiritu sanctificante, aut sancto Spiritui societas cum peccato fuit? aut certe peccatum quomodo non fuit, ubi libido non defuit? Nisi forte quis dicat de Spiritu sancto eam, et non de uiro conceptam fuisse: sed id hactenus inauditum. Lego denique Spiritum sanctum in eam, non cum ea uenisse, dicente angelo: Spiritus sanctus superueniet in te . Et si licet loqui quod Ecclesia sentit, et uerum ipsa sentit: dico gloriosam de Spiritu sancto concepisse, non autem et  conceptam fuisse; dico peperisse uirginem, non tamen et partam a uirgine. Alioquin ubi erit prerogatiua Matris Domini, qua singulariter creditur exsultare et munere prolis, et integritate carnis, si tantumdem dederis et matri ipsius? Non est hoc uirginem honorare, sed honori detrahere. Si igitur ante conceptum sui sanctificari minime potuit, quoniam  non erat; sed nec in ipso quidem conceptu, propter peccatum quod inerat: restat ut post conceptum in utero iam existens, sanctificationem accepisse credatur, que excluso peccato sanctam fecerit natiuitatem, non tamen et conceptionem.

8. Quamobrem etsi quibus uel paucis filiorum hominum datum est cum sanctitate nasci; non tamen et concipi: ut uni sane seruaretur sancti prerogatiua conceptus, qui omnes sanctificaret, solusque absque peccato ueniens, purgationem faceret peccatorum. Solus itaque Dominus iehsu de Spiritu sancto conceptus, quia solus et ante conceptum sanctus. Quo excepto, de cetero uniuersos respicit ex Adam natos, quod unus humiliter de semetipso ac ueraciter confitetur: In iniquitatibus,  inquiens, conceptus sum, et in peccatis concepit me mater mea .

9. Cum hec ita se habeant, quenam iam erit festiue ratio Conceptionis? Quo pacto, inquam, aut sanctus asseretur conceptus, qui de Spiritu sancto non est, ne dicam de peccato est: aut festus habebitur, qui minime sanctus est? Libenter gloriosa hoc honore carebit, quo uel peccatum honorari, uel falsa induci uidetur sanctitas. Alioquin nulla ei ratione placebit contra Ecclesie ritum presumpta nouitas, mater temeritatis, soror superstitionis, filia leuitatis. Nam si sic uidebatur, consulenda erat prius apostolice Sedis auctoritas, et non ita precipitanter atque inconsulte paucorum sequenda simplicitas  imperitorum. Et ante quidem apud aliquos errorem compereram: sed dissimulabam, parcens deuotioni, que de simplici corde et 172 amore uirginis ueniebat. uerum apud sapientes, atque in famosa nobilique Ecclesia, et cuius specialiter filius sum  , superstitione deprehensa; nescio an sine graui offensa etiam uestri omnium dissimulare potuerim. Que autem dixi, absque preiudicio sane dicta sint sanius sapientis. Romane presertim Ecclesie auctoritati atque examini totum hoc, sicut et cetera que eiusmodi sunt, uniuersa reseruo: ipsius, si quid aliter sapio, paratus iudicio emendare.



EPISTOLA CLXXu. AD PATRIARCHAM IEROSOLYMORUM  . Preuentus eius litteris familiariter respondet, et milites Templi commendat.


Patriarchalibus scriptis sepius uisitatus, ingratus iam uidebor, si non rescripsero. At si saluto eum qui me salutauit, quid amplius feci? Tu enim me preuenisti in benedictionibus dulcedinis; tu me prior dignatus es tuis transmarinis epistolis uisitare,  tu mihi primas humilitatis caritatisque preripuisti partes. Quid condignum iam referam? Nihil mihi denique reliquisti, quod pari queam rependere uice: qui etiam de thesauro seculorum mihi impertire curasti, id est, de ligno Domini. Quid tamen? debeone omittere quod possum, quoniam quod debeo minime possum? Affectum saltem uoluntatemque aperio, rescribendo duntaxat atque resalutando, quod solum interim per tot utique spatia terre et maris licet. Ostendam autem, si unquam accepero tempus, me nequaquam diligere uerbo siue lingua, sed opere et ueritate. Super milites Templi ponite, queso, oculos uestros, et tante pietatis uiscera tam strenuis Ecclesie propugnatoribus aperite. Hoc siquidem acceptum erit Deo et gratum  hominibus, si fouetis eos, qui suas animas pro fratribus posuerunt. De loco autem ad quem nos inuitatis, frater Andreas  dicet uobis uoluntatem nostram.





EPISTOLA CLXXuI  . AD DOMINUM PAPAM INNOCENTIUM, EX PERSONA ALBERONIS TREuERENSIS ARCHIEPISCOPI  . Suum erga Innocentium, citramontaneque Ecclesie studium et obedientiam declarat.

1. uoluntas cordis mei et desiderium satis inquietum adeundi et uidendi desideratam Beatitudinis uestre presentiam; sed et cognoscendi certius que circa uos sunt, rursumque qualiter se habeant nostra uobis uicissim diligentius intimandi; iamdudum itineris me admonet, atque indesinenter sollicitat.  Ceterum terre ac diei malitia, et preter instantiam meam quotidianam etiam nonnulla uestre necessitatis causa impeditus, uoto facere satis non potui usque adhuc, sed necdum possum. Sed quid? sanum iustumque propositum nunquid omittendum ex toto fuit, quia ex toto adimpleri non potuit? Fuit ergo consilii, per hunc uenerabilem Hugonem, Tullensis Ecclesie archidiaconum  , interim saltem aliquatenus consolari conceptum iam olim desiderium, curamque releuare quam patior. Nec enim fidelior, studiosior, cautiorue illo 173 ad manum esse potuit, siue in perferendo ad uos que nos illi iniungimus; siue in referendo ad nos, si qua uestre dignationi placuerit remandare. Itaque de beneplacito  uestro, de statu curie, ac uestre sospitate persone, et si quid blandius aura secundior a diuina clementia recens forte spirauerit Ecclesie, aduersus  schismaticorum procacem, sed inefficacem rabiem desudanti; de his omnibus plenius instrui cupimus, et supplicamus.

2. Porro nostram citramontanam Ecclesiam tam in nostro, quam in Francorum regno noueritis fortem in fide, pacificam in unitate, deuotam in uestra obedientia, promptam ad seruitium. Nequaquam nos Beneuenti, non Capue  , non ipsius Rome terret, Deo sic iudicante, amissio; scientes Ecclesie statum non armis estimari, sed meritis. Ipsius quippe, non alterius agnoscimus uoces illas in Psalmo: Si consistant aduersum me castra, non timebit cor meum: si exsurgat aduersum me prelium, in hoc ego sperabo . Propterea et nos quia de Ecclesia sumus, non timebimus dum turbabitur terra, et  transferentur montes in cor maris. Glorietur tyrannus Siculus quantum uult, glorietur in malitia quod potens est in iniquitate: nostra autem uirtus in infirmitate perficitur. Ecclesia quando infirmatur, Pauli magisterio didicit esse potentior . Didicit e regione et a Salomone, quod prosperitas stultorum occidit eos : didicit et stultum firma radice cum uiderit, statim maledicere pulchritudini eius . Ideo cum sancto Dauid sese in utroque consolatur, et hostium uidelicet casu, et liberatione sui: ait siquidem, Hi in curribus et hi in equis: nos autem in nomine Domini Dei nostri inuocabimus. Ipsi obligati sunt, et ceciderunt: nos autem surreximus, et erecti sumus . Hec pauca uobis consolandi gratia,  de quibus certus fui, fideli attestatione intimanda esse putaui, ad releuandam uel ex aliqua parte eam, que uestra uiscera incessanter affligit, sollicitudo omnium Ecclesiarum. Hoc quoque addo, dominum Regem  , Deo eum confortante, feruere et accingi ad liberationem Ecclesie, et parare sibi exercitum multum nimis: nos quoque fideliter ad hoc ipsum pro uiribus laborare, exhortari, et sollicitare quos possumus: et cum tempus aduenerit, non expensis, non persone proprie parciturum.





EPISTOLA CLXXuII  . AD EUMDEM IN PERSONA EIUSDEM. Queritur impositum sibi pastorale munus; sed in exsequendis que sui sunt muneris, impediri emulatione aliorum, non sine ipsius culpa Pontificis.


1. Nunquid petiui episcopatum a Domino meo? Et si forte cathedram affectaui, sed non Treuerensem.  Sciebam quippe domum exasperantem, populumque dure ceruicis. Oderam illos, quod semper in fece discordie iacuissent, Ecclesie resistentes. Pro qua si quos labores quandoque sustinui, non me piget: sed hunc inde fructum nec speraui, nec uolui. Laboraui sustinens, libens quidem, sed non hac spe premii. Duram prouinciam nactus sum, peccatis meis exigentibus. Inter cetera quibus angor, suffraganeos accepi iuuenes et nobiles  . Adiutores esse deberent, et utinam non aduersarentur. Sed supersedeo: per alium malo, ut innotescant uobis mores eorum et studia, si nescitis. Dico tamen: Ius, fas, honestas, religio in nostris episcopatibus perierunt. Malum quod pro debito officii dissimulare non audeo, breuiter simpliciterque  intimaui: ut quod non placet prouidentie uestre per me corrigi, per me saltem uobis, qui corrigere potestis, innotescat, ne omnino uacuum uidear portare nomen archiepiscopi. Et mihi melius quidem 174 esset non ascendisse, quam sic descendere cum rubore.

2. Sed de me que cura? Bene quod dignus sum, patiar, tanquam male operans. Sim certe opprobrio etiam meis, sua spe nimirum frustratis, quam de me, ut sibi me preesse uellent, conceperant: dum comperiant Ecclesie sue per me magis imminui dignitatem, cuius per me etiam antiqua damna restitui posse putauerant. Hec omnia sustineo, etsi non libenter, certe patienter, ne unquam uidear  recalcitrare obedientie, pro qua etiam dare animam, si necesse sit, debere me fateor. uerum hoc sollicitudinem uestram attendere uelim, creationis iniuriam respicere ad creantem; et uires quas mihi subtrahitis, uobis minuitis; et contemptus meus, et deiectio mea redundat in uos. Multa habeo conqueri uobis de uobis: sed reseruo ea pandenda nuntio, quem noui ad hoc satis industrium et fidelem. Significo etiam uobis sustinere nos periculum in falsis fratribus. Legati quippe schismaticorum intrant et exeunt ad quosdam de nostris liberius quam solebant, et uerba tyranni Siculi familiariter admittuntur.



EPISTOLA CLXXuIII  . AD DOMINUM PAPAM INNOCENTIUM PRO ALBERONE TREuERENSI ARCHIEPISCOPO. Queritur peruersos quosdam et Ecclesie perniciosos homines in exsequendis prauis consiliis pontificia auctoritate muniri: alios interim presules, zelum Dei habentes, destitui, et contemni.


Amantissimo Patri et domino INNOCENTIO summo Pontifici, suus BERNARDUS, quod suus.

1. Fidenter loquor, quia fideliter amo. Nec enim sincerus est amor, ubi dubietatis scrupulus suspicionis fecem retinet. Querimonia domini Treuerensis non est eius solius, sed communis multorum, eorumque precipue, qui sinceriori affectu uos diligunt. uox una omnium, qui fideli apud nos cura populis presunt, iustitiam in Ecclesia deperire, annullari Ecclesie claues, episcopalem omnino uilescere auctoritatem, dum nemo episcoporum in promptu habeat ulcisci iniurias Dei, nulli liceat  illicita queuis, ne in propria quidem parochia  , castigare. Causam referunt in uos, curiamque Romanam  . Recte gesta ab ipsis, ut aiunt destruitis, iuste destructa statuitis. Quique flagitiosi et contentiosi de populo, siue de clero, aut etiam ex monasteriis pulsati, currunt ad uos: redeuntes iactant et gestiunt se obtinuisse tutores, quos magis ultores sensisse debuerant. An non gladius Phinees promptissime atque iustissime eductus fuerat ad condemnandum incestuosum concubitum Drogonis et Milis? Sed confusus atque retusus abiit retrorsum, scuto nimirum apostolice defensionis opposito. Proh pudor! quos cachinnos res ista mouit et mouet Ecclesie inimicis, eisque etiam ipsis, quorum fortasse metu aut fauore a recto tramite abducti sumus!  Amici confunduntur, fidelibus insultatur, episcopi ubique in opprobrium ueniunt et contemptum: quorum dum recta iudicia contemnuntur, uestre quoque plurimum derogatur auctoritati.

2. Ipsi sunt enim qui honorem uestrum zelant, qui uestra pro pace et exaltatione laborant fideliter quidem, sed uereor ne inefficaciter. Quid uobis uires minuitis? quid robur uestrum deprimitis? quousque retunditis arma fidelia militantia uobis, humilitatis cornua erecta uestre uirtutis et salutis? Plorans plorat desolationem suam apud Tullum Ecclesia sancti Gengulfi  ; nec est qui consoletur eam. Quis enim se opponat brachio excelso, torrentis impetui, summe arbitrio 175 potestatis?  Eamdem se sustinere Beatus Paulus uiolentiam apud uirdunum conqueritur  , archiepiscopo iam non  ualente eum defendere ab insania monachorum, quippe apostolicis sustentationibus amplius confortata, quasi non satis per se insanirent. Quid, queso, noue rationis tandem inuentum est, ut quod semel bone fame et uite canonicis uestra fuerat prouida et necessaria dispensatione concessum, secundo confirmatum, tertio, ut aiunt, roboratum, rursum ueniat in ius, reuocetur in discussionem? siquidem et duo illa supra memorata, per uos nichilominus sancita, per uos et conuulsa dicuntur. Talibus hostiis non promeretur Deus; heu! non placatur ira, non conciliatur gratia, non prouocatur misericordia. Pro his atque similibus necdum auertitur furor Domini; sed adhuc brachium eius extentum, et uirga illa apud Ieremiam uigilans super peccata nostra.

 3. Et quidem iratus est Deus schismaticis: sed catholicis nequaquam propitius. Ecclesia quoque Metensis graui  episcopi et clericorum contentione periclitatur. Super quo quid decernere uobis placuerit, uos scitis: sed pax nondum est, nec proxime futura speratur. Ego  et hoc, et duo illa alia, Tullense dico ac uirdunense, terminanda negotia securius metropolitano, atque conuenientius posse committi putauerim, qui et omnia nouit, et in multis probatus, Ecclesie testimonio fidelis inuentus est. Alioquin uidete quid illis episcopatibus faciatis  , Metensi scilicet atque Tullensi; quia, ut uerum  fatear, uidentur esse absque episcopis: et utinam absque tyrannis. Tales cum defensantur, sustentantur, honorantur, fouentur; mirantur nimirum et scandalizantur multi, qui illa in moribus et uita eorum certissime sciunt, que magis essent, non dico in episcopis, sed etiam in quibuslibet secularibus damnanda penitus et exsecranda: que quidem et me scribere puduit, nec uos decuisset audire. Esto quod nemine accusante non possint deponi: nunquid tamen quos passim accusat fama, apostolice  Sedis essent familiaritate speciali donandi, uel amplius exaltandi?

4. Quonam enim merito sue uel sacerdotalis sanctitatis, uel episcopalis honestatis, obtinuit Metensis ut et electio facta a canonicis, ad nutum eius una cum Ecclesie libertate cassetur, et primicerius ad consilium eius contra illius Ecclesie priuilegia eligatur *? Quam iustius honestiusque, si uestre placuisset discretioni, homo maiori dignus honore debito proprioque non priuaretur? Treuerensen dico, quem et ab hoc, et a ceteris diecesis sue terminandis negotiis, quasi suspectum aut minus expertum, non sine murmure multorum Deum timentium exclusistis. Credite fideli uestro, quia prouincie illi, quantum comperi, omnino non expedit.

 5. Hec scribens, presumptionis metuerem notam, si nescirem cui, et nescirer qui scribam. Sed noui ingenitam mansuetudinem uestram: noui et me notum uobis, et affectum quo hec audeam apud uos, dulcissime atque amantissime Pater. Iterum de Treuerensi, ut sciatis, qualiter nuntium eius suscipi oporteat, et uerba que portat: dico uobis quod magnum locum tenet in regno illo, uobis et Ecclesie Dei homo fidelis, et constans, et nullatenus maleuolis et subuersoribus assensum prebens, a quibus non deest ei frequens et satis importuna tentatio; nec deerit insultatio, si quo minus a uobis eum exaudiri contigerit. Nuntium in fine commendare uolui: sed satis eum sue honestatis commendant  merita, precipueque amor specialis et fidelis deuotio, qua ipsum uobis firmiter inherere, si non crederem, nequaquam per eum tam familiaria scriberem.



176 EPISTOLA CLXXIX  . AD EUMDEM PRO EODEM. Causam Alberonis archiepiscopi Treuerensis agit aduersus abbatem Sancti-Maximini et monachos rebelles et contumaces.

Quomodo malitia uincit sapientiam? Nosti, pie  domine, nosti Treuerensem archiepiscopum? scio quia nosti. Nosti et illum Sancti-Maximini non sanctum abbatem? Puto quia non nosti. Quis dignior honore illo priori? sic nemo confusione dignior isto sequenti: et tamen iste honoratus est, ille opprobrio latus. Quid peccauit archiepiscopus? Predam Ecclesie sue recuperauit, captiuam Ecclesiam de manu laica liberauit  . Nunquid pro bono redditur malum, et odium pro dilectione? Hic, queso, hic euigilet oculus pietatis, et semotis paulisper occupationibus consideret, quantum subreptum sit ei, ut talis, qualem pudet dicere, talem qualem tu ipse nosti, faciat opprobrium uicinis suis, inimicis tuis. Piissime Pater, affectus filialis loquitur. Hucusque condoluimus misero et miserabili archiepiscopo.  uerum ex hoc iam si non fuerit emendatum, dolor cordis nostri et compassio ex intimis medullis, tota transibit ad illum, per quem potuit emendari. Sunt et alie lesiones prefati uiri, quas cum ei alleuia-ueritis, uobis procul dubio laborabitis. Quidquid dulcissimi domini mei nomen decolorat, cor meum excoriat.



EPISTOLA CLXXX  . AD EUMDEM PRO EODEM. Iterum commendat pontifici negotium archiepiscopi Treuerensis, ut sententiam subreptitie obtentam, preuia meliore cause cognitione, reuocet.

Iterum supplicatio, iterum preces, et decies repetite non desinent. Non desistimus, quia non diffidimus. Bonam causam habemus, et equum iudicem,  qui non cunctabitur euacuare quod subreptum est, cum apparebit quod uerum est; nec poterit inde ridere, qui uoluit irridere: sed, ut scriptum est, mentita est iniquitas sibi . Hoc solet habere precipuum apostolica Sedes, ut non pigeat reuocare quod a se forte deprehenderit fraude elicitum, non ueritate promeritum. Res plena equitate, et laude digna, ut de mendacio nemo lucretur, presertim apud sanctam et summam Sedem. Hec sciens puer uester secure supplicat pro Treuerensi, et sic instat non quasi in incertum. Ego quippe, ego hominis illius noui merita, causam, intentionem. Propter quod horum eum uolunt monachi lapidare? Quia male meruit? sed fideliter adstitit, et multum seruiuit. Ob cause iniustitiam? sed iniustum nemo,  nisi iniustus, causabitur. Quod de manu laica uindicauit? imo recuperauit sedi episcopali monasterium, tanquam clauam de manu Herculis extorquens in manu fortiori. Ob prauitatem intentionis? sed pium  est reformare religionem in monasterio: quod ille intendit. Adsit Dominus cordi domini mei, ne iterum possit ei subripi a monachis, non tam  appetentibus libertatem, quam fugitantibus disciplinam.



177 EPISTOLA CLXXXI  . AD HAIMERICUM CANCELLARIUM. Profitetur se beneficiis imparem, nonnisi uoluntatis affectu gratum esse posse.

Si uerbis contendere uelim ad beneficia quibus me obruitis, idem erit ac si impetitus sagittis, festucis dimicem: nisi quod hoc iocus uidebitur, illud dolus. Facta factis compensari oportet. uerum id quidem multum est ad me. Nam unde sufficerem pauper et modicus? sed rebus pauper et uiribus, non  uoluntate. Aequabo ergo beneficia uotis, que factis non possum. Desideriis diues sum, affectibus abundo. Et certe uerus beneficus amplius non requirit. Nam quomodo beneficus, qui non et beneuolus sit? Porro beneuolus nil sibi carius ipsa estimat beneuolentia, qua et beneuolus nominatur, et beneficus est. Denique beneuolentia fructus est beneficii: nisi quis forte beneficium putet quod in spe seuerit, aut timore dimiserit. Sed quis non uideat hoc relictum, illud uenditum, neutrum datum? Oportet autem beneficium, ut uere sit, esse gratuitum. Danti itaque rependi quidquam gratius ab accipiente non potest, quam si gratum habuerit, quod gratis accepit. Et hec beneuolentia creatur de beneuolentia dantis in animo accipientis, beneficio  quidem interueniente. Hac me fateor locupletem: hanc de corde pleno dignam profecto offero remunerationem meo benefactori; hanc deuotus immolo sacrificium laudis factori omnium pro salute mei benefactoris.



EPISTOLA CLXXXII. AD HENRICUM SENONENSEM ARCHIEPISCOPUM  . Hunc acriter perstringit, utpote durum, ut qui archidiaconum non recte deposuisset; et ad equa postulata ac pacis consilia difficilem.

Pro multis uisus sum multoties scribere, fateor, propter uos, et statueram non facere ob uestram odibilem duritiam: sed caritas preualebit. uolo uobis amicos uestros retinere, et non dignamini: uolo reconciliare inimicos, et non patimini. Non uultis  habere pacem: manibus ac pedibus accersitis uestram conturbationem, sed confusionem, sed depositionem  . Multiplicatis uobis accusatores: defensores subtrahitis. Excitatis iterum in uos olim  sopita discrimina, prouocatis aduersarios, patronos offenditis. Ubique apud uos pro ratione uoluntas; totum pro imperio, nichil ex timore Dei. Qui de uobis non rident inimici, non conqueruntur amici? Quomodo deuestistis hominem, non dico iudicio non conuictum, sed nec uerbo conuentum? Quantos hoc uerbum scandalizabit? quot ora ad subsannandum, quot corda ad succensendum mouebit? Itane putatis periisse iustitiam de toto orbe, sicut de uestro corde, ut homo sic ablatum perdat archidiaconatum? Sed uos forsitan plus amatis reddere, et perdere, quam gratiam de beneficio retinere. Nolite, queso, nolite facere hanc rem: quam qui audierint, omnes mirabuntur, nemo laudabit. Hec uobis mordacius audaciusque quam uelletis audire, scripsi: sed non ad  insipientiam uobis, si uelletis corrigere.



178 EPISTOLA CLXXXIII  . AD CONRADUM REGEM ROMANORUM. Reuerentiam Sedis apostolice eidem commendat.

Scripta uestra et salutationes tam deuotus suscipio, quam modicus sum ad illa. Modicus dixerim dignitate, sed non deuotione. Querimonie Regis nostre sunt  , et maxime illa, quam dignanter exprimitis de inuasione Imperii. Regis dedecus, regni diminutionem nunquam uolui: uolentes odit anima mea. Legi quippe: Omnis anima potestatibus sublimioribus subdita sit: et, Qui potestati resistit, Dei ordinationi resistit . Quam tamen sententiam cupio uos, et omnimodis moneo custodire, in exhibenda reuerentia summe et apostolice  Sedi, et beati Petri uicario  , sicut ipsam uobis uultis ab uniuerso seruari imperio. Sunt que non putaui scribenda: presens ea fortassis opportunius intimarem.



EPISTOLA CLXXXIu  . AD DOMINUM PAPAM INNOCENTIUM. Non posse mitti quos Pontifex petierat monachos.

Fratrem Andream  letum incolumemque suscepimus [al. recepimus], et leta nuntiantem de uestra incolumitate et gloria, de pace et prosperitate Ecclesie, de curie statu florente et ualente, postremo de gratia et beneuolentia, que nobis apud uos perseuerat. Bene sua misericordia Deus dignatus est facere nobiscum; facti sumus letantes. uerum quod uobis de mittendis ad uos fratribus  placet, difficile adimplebitur, presertim cum non  sit copia personarum que esse solebat. Siquidem preter illos qui bini, aut terni [al. trini ad diuersa destinati sunt loca; tria ex eis noua monasteria, ex quo a uobis discessimus, integre ordinata sunt  ; et adhuc restant alia proxime ordinanda. Curamus tamen undecunque euocare, quos uobis mittamus; cupientes per omnia uestris obedire mandatis  .



EPISTOLA CLXXXu  . AD EUSTACHIUM OCCUPATOREM uALENTINAE SEDIS  . Hortatur, ut memor etatis sue, et mortis imminentis, diuinique iudicii, resipiscat, nec prauis adulatorum consiliis pareat.

uiro illustri EUSTACHIO, frater BERNARDUS.

1. Salutem tibi, uir illustrissime, etsi non scribo,  opto tamen. Optare quis prohibet? Affectui nec leges imperant, nec principes dominantur. Liber est, et maxime si spiritu ducitur: quia ubi spiritus Domini, ibi libertas . Inde est sane ausus iste meus de presenti, quo ad tuam Magnitudinem presumo scribere, tanquam aliquis magnus fateor, nec iussus a te, nec rogatus, nec inuitatus. Sed quid si caritas iubet? Alius aliter fortassis accipiat: ego uirum nobilem, quod in me est, in uera caritate decreui his litteris sue ipsius commonere salutis, excitare a somno, reuocare ad cor, prouocare ad gratiam. Quis scit si conuertatur et ignoscat Deus, et relinquat post se benedictionem? Imo quis 179 nescit, quas et quantas iam diuitias sue bonitatis et longanimitatis thesaurizauit super eum  misericors et miserator Dominus? Denique miseretur, parcit, exspectat, dissimulatque usque adhuc, factus sicut homo non audiens, et non habens in ore suo redargutiones, tardans ferire, paratus ignoscere. Sed tu, domine, usquequo? Tu, inquam, o bone uir, quousque dissimulas? quousque contemnis? Durum tibi est contra stimulum calcitrare . An ignoras quia benignitas Dei ad penitentiam te adducit? Quandiu autem tu secundum duritiam tuam et cor impenitens, thesaurizas tibi iram in die ire? 

2. An non secundum duritiam quidem, sed secundum uerecundiam? Quid refert secundum quid pereas? O uerecundia expers rationis, inimica salutis, totius ignara honoris et honestatis! Hec plane  illa, quam Sapiens loquitur, confusio adducens peccatum  . Itane uerecundum est homini uinci a Deo, et probro ducitur humiliari sub potenti manu Altissimi? Non ita rex ille gloriosus Dauid: Tibi soli, inquit, peccaui, et malum coram te feci, ut iustificeris in sermonibus tuis et uincas cum iudicaris . Summum uictorie genus, diuine cedere maiestati: et auctoritati matris Ecclesie non reluctari, summus honor et gloria. O peruersitas! Non pudet inquinari, et ablui pudet! Est pudor, iuxta Sapientem, adducens gloriam ; si uidelicet peccare pudeat, si non pudeat uel peccasse: et ita uel sera gloria non carebis, reducente nimirum pudore quam culpa fugauerat. Secundum tenent beatitudinis locum, quorum remisse sunt iniquitates, et quorum tecta sunt peccata .  Honorabile tegumentum, de quo legitur: Confessio et pulchritudo in conspectu eius . Quis mihi tribuat uidere te in uestitu deaurato, ut dicamus et tibi: Confessionem et decorem induisti, amictus lumine sicut uestimento?  Reuertere, Sunamitis, reuertere, ut intueamur te?  Consurge, consurge, induere fortitudine, induere uestimento salutis . Surge, qui dormis, et exsurge a mortuis, et illuminabit te Christus . A mortuo tanquam qui non est, perit confessio .

3. Usquequo obliuisceris te in finem? usquequo dormis in morte, decus nobilium, fidelium fletus! Quandiu contra morem tuum pertinax, contra honorem tuum sequestris, contra salutem tuam rebellis!  quid illos egregios mores, actusque tuos tam dissimili pergis exitu consummare? Quomodo etas ista, quam in misericordia uberi requiescere oportebat, omnium preteritorum dierum tuorum penas luit, nec diluit culpas? Cur, proh dolor! sola ueneranda canities solita ueneratione fraudatur, sola sine honore marcescit, quam uel maxime decuit honorari? Miserere anime tue placens Deo . Etenim qui hominibus placent, confusi sunt, quoniam Deus spreuit eos . Breues dies hominis sunt : seni mors in ianuis est. Modicum habes, prorsus modicum tempus cum his qui dicunt tibi, Euge, euge. Sit etiam pro modico tibi iudicari ab ipsis, aut ab humano die, qui angelico examini iamiamque es presentandus, qui ad  tribunal terrificum Christi ipso iam defectu nature miserandus urgeris. Illi te oportet preparare iudicio, illi seculo conformare, illius curie affectare fauorem, formidare repulsam. Quid illorum sententia conturbaris, quorum nec laude probatus, nec uituperatione reprobus inueniris; Denique uani filii hominum, mendaces filii hominum in stateris, ut decipiant ipsi de uanitate in idipsum .

4. Propterea qui te beatificant, in errorem te inducunt, dantes uerba, munera reportantes. uana  hec, atque illa: sed uerba amplius. Et decipitis de uanitate in idipsum: sed tu magis deciperis, illi minus. Das quippe quod utcumque pluris est: et das ingratis, das immeritis; siquidem tua, non te diligunt. Imo nec 180 te, nec tua: sed que sua sunt, querunt. Tua, quoad poterunt, uenabuntur adulationibus uanis et falsis. Molliti sunt sermones eorum super oleum, et ipsi sunt iacula . Et ideo dicebat Dauid: Oleum autem peccatoris non impinguet caput meum . Ab his laudatur peccator in desideriis anime sue, et iniquus benedicitur . Ab his ergo cauere non ego, sed Sapiens doceat. Fili, ait, si te lactauerint peccatores, ne acquiescas eis . Attende potius illi qui iudicat in equitate pro mansuetis  terre, quos tua non pastoralis diligentia pascit, sed secularis premit potentia: quam non haberes super eos ullam, nisi data esset tibi desuper. Sed hec est hora uestra, et potestas tenebrarum. Attende autem: Iudicium graue his qui presunt, et potentes potenter tormenta patientur . Hoc si paues, caues; si negligis, incidis. Et, Horrendum est incidere in manus Dei uiuentis . Auertat hoc unus et uerus Deus, qui non uult mortem peccatoris, sed ut magis conuertatur et uiuat . Plura adhuc loqui fert animus, sed non fert forte auditus. Nec placent aspera, quamuis recta; et salubria, quia sunt amara, non sapiunt. Ponam itaque digitum super os meum, donec sciam ista qualiter acceptentur.  Placebo autem si potero, non stilo, neque lingua, sed opere et ueritate.



EPISTOLA CLXXXuI. AD SIMONEM FILIUM CASTELLANI CAMERACENSIS  . Eius tutele ualcellenses monachos commendat, patris donationem ab eo ratam haberi rogans.

Cognoscens, dilectissime, nuntiante abbate Radulfo  , de ualcellis, desiderare te nostri presentiam atque colloquium, delectatus sum admodum tanta tui erga me deuotione; nec certe ingratus beneuolentie. Noueris et mee esse uoluntatis, tuo satisfacere desiderio: sed corporali molestia impediri tam ab huius uoluntatis effectu, quam et ab aliis plurimis, plurimumque necessariis negotiis. Sed licet absens corpore, sum tamen presens spiritu,  donec quandoque fiam, Deo uolente, et corpore, et spiritu: si tamen non ore tantum et lingua, sed opere diligamus et ueritate. Igitur in exhibitione operis liquebit ueritas dilectionis. Hoc est itaque quod rogo, ut quod de meo apud te est, fratres dico ualcellenses, et eorum ecclesiam mei gratia diligas, foueas, et manu teneas ubi necesse fuerit: ut in hoc et tue liberalitatis insigne prebeas documentum, et eius quam mihi promittis, caritatis clarescat indicium. Quam nunc caritatem in eo uel primum  cupio experiri, si Ligecurtem, quam mihi pater tuus presenti contulit ad opus illius monasterii, tu quoque concesseris, et donum patris tui non feceris irritum. Nos quoque quod nostrum est, de preteritis gratias agentes, et in reliquum similia sperantes, pro te tuisque illi preces fundimus, qui uoluntatem timentium se facit, et deprecationem eorum exaudit . Oramus te et uxorem tuam, et omnes qui ad uos pertinent, bene ualere.



EPISTOLA CLXXXuII. AD EPISCOPOS SENONAS CONuOCANDOS, CONTRA PETRUM ABAELARDUM  . Excitat episcopos ad causam religionis contra Abelardum strenue agendam.

 Exiit sermo inter multos, et credimus ad uos peruenisse: quomodo uidelicet apud Senonas in octauis  Pentecostes uocamur, et prouocamur ad litem pro defensione fidei: cum seruum Dei non oporteat litigare, sed magis patientem esse ad omnes . Si mea propria 181 causa esset, posset non immerito fortassis puer sanctitatis uestre in uestro patrocinio gloriari. Nunc autem quia et uestra est, imo plus uestra; fidentius moneo, et obnixius rogo, ut amicos uos in necessitate probetis. Amicos dixerim, non nostros, sed Christi, cuius sponsa clamat ad uos in silua heresum, et in segete errorum, quibus sub tutela et custodia uestra pullulantibus, pene iam suffocatur. Amicus sponsi non deseret eam in opportunitatibus in tribulatione. Nec miremini, quod ita de subito, et in arcto temporis uos inuitamus: quoniam hoc quoque aduersa pars in sua uersutia  et calliditate prouidit, ut improuidos inuaderet, et congredi cogeret immunitos.



EPISTOLA CLXXXuIII  . AD EPISCOPOS ET CARDINALES CURIAE, DE EODEM. Monet ad uigilandum aduersus Petri Abelardi errores.


Dominis et patribus reuerendis episcopis et cardinalibus qui sunt de curia, puer sanctitatis eorum.

 1. Nulli dubium, quin ad uos specialiter spectet tollere scandala de regno Dei, surgentes succidere spinas, sedare querelas. Sic enim precepit Moyses cum montem subiit: Habetis, inquiens, Aaron et Hur uobiscum: si quid natum fuerit questionis, referetis ad ipsos . Illum loquor Moysen, qui  uenit per aquam, et non in aqua solum, sed in aqua et sanguine. Et ideo plus quam Moyses, quia et in sanguine uenit. Et quoniam pro Hur et Aaron stat zelus et auctoritas Romane Ecclesie super populum Dei, ad ipsam merito referimus, non questiones, sed lesiones fidei, et iniurias Christi; patrum probra atque contemptus; presentium scandala, pericula posterorum. Irridetur simplicium fides, euiscerantur arcana Dei, questiones de altissimis rebus temerarie uentilantur, insultatur patribus, quod eas magis sopiendas, quam soluendas censuerint. Inde fit, quod Agnus paschalis, contra Dei statutum , aut aqua coquitur, aut crudus discerpitur, more et ore bestiali. Quod residuum est, non igne comburitur, sed conculcatur. Ita omnia usurpat sibi humanum  ingenium, fidei nil reseruans. Tentat altiora se, fortiora scrutatur, irruit in diuina, sancta temerat magis quam reserat; clausa et signata non aperit, sed diripit: et quidquid sibi non inuenit peruium id putat nichilum, credere dedignatur.

2. Legite, si placet, librum Petri Abelardi, quem dicit Theologie: ad manum est enim; cum, sicut gloriatur, a pluribus lectitetur in curia: et uidete qualia ibi de sancta Trinitate dicantur, de genitura Filii, et de processione Spiritus sancti, et alia innumera, catholicis prorsus auribus et mentibus dissueta. Legite et alium, quem dicunt Sententiarum eius  ; necnon et illum qui inscribitur, Scito te ipsum; et animaduertite quanta et ipsi siluescant segete  sacrilegiorum atque errorum: quid  sentiat de anima Christi, de persona Christi, de descensu Christi ad inferos, de Sacramento altaris; de potestate ligandi atque soluendi, de originali peccato, de concupiscentia, de peccato delectationis, de peccato infirmitatis, de peccato ignorantie, de opere peccati, de uoluntate peccandi. Et siquidem iudicatis me iuste moueri, mouemini et uos: ac ne frustra moueamini, agite pro loco quem tenetis, pro dignitate qua polletis, pro potestate quam accepistis; quomodo qui ascendit ad celos, descendat usque ad inferos: et opera tenebrarum, ausa prodire in lucem, arguantur a luce in lucem: ut dum qui publice peccat, publice arguetur; comprimant sese etiam alii, ponentes tenebras lucem, disputantes in triuiis  182 de diuinis; qui loquuntur mala in cordibus suis, et in codicibus suis scribunt: et sic obstruatur os loquentium iniqua.



EPISTOLA CLXXXIX  . AD DOMINUM PAPAM INNOCENTIUM, DE EODEM. Animi dolorem indicat ob errores Abelardi post schisma statim exsurgentes, quibus Pontificem occurrere monet.


Amantissimo Patri et domino INNOCENTIO, Dei gratia summo Pontifici, frater BERNARDUS Clare-uallis uocatus abbas, modicum id quod est.

1. Necesse est ut ueniant scandala: necesse est, sed non suaue. Et ideo dicit propheta: Quis dabit mihi pennas sicut columbe, et uolabo, et requiescam?  et Apostolus cupit dissolui, et cum Christo quiescere. Et alius quidam sanctorum, Sufficit mihi, Domine, ait, tolle animam meam; neque enim melior sum quam patres mei . Est  et mihi nunc aliquid commune cum sanctis, in uoluntate duntaxat, non in merito. Nam uellem et ipse modo de medio fieri, uictus, fateor, a pusillanimitate spiritus et tempestate: uereor autem, ne non sicut pariter affectus, ita pariter et paratus inueniar. Tedet uiuere, et an mori expediat, nescio; et ideo forte etiam in uotis distem a sanctis, quod ipsi prouocentur desiderio meliorum, cum ego scandalis et erumnis compellar exire. Denique ait, Dissolui et cum Christo esse, multo melius . Ergo et in sancto appetitus, et in me preualet sensus: sed in hac miserrima uita nec ille habere quod appetit bonum; nec ego quod molestum patior, non habere ualemus. Et ob hoc exire quidem ambo pari cupimus uoluntate, sed non pari intentione.

 2. Stulte mihi dudum requiem promittebam si quidem Leonina rabies quieuisset  , et pax Ecclesie redderetur. Nam ecce illa quieuit, sed non ego. Nesciebam me esse in ualle lacrymarum, aut oblitus fueram habitare me in terra obliuionis. Non attendebam terram, in qua habito, spinas et tribulos germinare mihi; succisis succedere nouas, et rursum illis alias sine fine, sine intermissione succrescere. Audieram hoc: sed melius, ut nunc experior, ipsa uexatio dat intellectum auditui. Innouatus est dolor, non exterminatus; lacryme inundauerunt, quia inualuerunt mala; et expertis pruinam, irruit super eos nix. Ante faciem frigoris huius quis sustinebit! Hoc frigore refrigescit caritas, ut abundet  iniquitas. Leonem euasimus, sed incidimus in draconem  , qui non minus forsan noceat sedens in insidiis, quam ille rugiens de excelso. Quanquam  non iam in insidiis; cuius uirulenta folia utinam adhuc laterent in scriniis, et non in triuiis legerentur. uolant libri: et qui oderant lucem, quoniam mali sunt, impegerunt in lucem, putantes lucem tenebras. Urbibus et castellis ingeruntur pro luce tenebre; pro melle, uel potius in melle uenenum passim omnibus propinatur. Transierunt de gente in gentem, et de regno ad populum alterum. Nouum cuditur populis et gentibus Euangelium, noua proponitur fides, fundamentum aliud ponitur preter id quod positum est. De uirtutibus et uitiis non moraliter, de Sacramentis Ecclesie non fideliter, de arcano sancte Trinitatis non simpliciter nec sobrie disputatur: sed cuncta nobis in peruersum, cuncta preter solitum, et preterquam accepimus, ministrantur.

 3. Procedit Golias procero corpore, nobili illo suo bellico apparatu circummunitus antecedente quoque ipsum eius armigero Arnaldo de Brixia. Squama squame coniungitur, et nec spiraculum incedit per eas. Siquidem sibilauit apis que erat in Francia, api de Italia  : et uenerunt in unum aduersus Dominum, et aduersus Christum eius. Intenderunt arcum, parauerunt 183 sagittas suas in pharetra, ut sagittent in obscuro rectos corde. In uictu autem et habitu habentes formam pietatis, sed uirtutem eius abnegantes, eo decipiunt plures, quo transfigurant se in angelos lucis, cum sint Satane. Stans ergo Golias una cum armigero suo inter utrasque  acies, clamat aduersus phalangas Isrel, exprobratque agminibus sanctorum, eo nimirum audacius, quo sentit Dauid non adesse. Denique in suggillationem doctorum Ecclesie, magnis effert laudibus philosophos; adinuentiones illorum et suas nouitates catholicorum Patrum doctrine et fidei prefert: et cum omnes fugiant a facie eius, me omnium minimum expetit ad singulare certamen.

4. Denique scripsit mihi, sollicitante quidem ipso, archiepiscopus Senonensis, diem statuens congressionis, quo ille in presentia eius et cepiscoporum suorum deberet, si posset, statuere praua dogmata sua, contra que ego ausus mutire fuissem. Abnui, tum quia puer sum, et ille uir bellator ab adolescentia: tum quia iudicarem indignum, rationem fidei  humanis committi ratiunculis agitandam, quam tam certa ac stabili ueritate constat esse subnixam. Dicebam sufficere scripta eius ad accusandum eum; nec mea referre, sed episcoporum, quorum esset ministerii de dogmatibus iudicare. Ille nichilo minus, imo eo amplius leuauit uocem, uocauit multos, congregauit complices. Que de me ad discipulos suos scripserit, dicere non curo. Disseminauit ubique, se mihi die statuto apud Senonas responsurum. Exiit sermo ad omnes, et non potuit me latere. Dissimulaui primum: nec enim, satis rumore populari mouebar. Cedens tamen   consilio amicorum, qui uidentes quomodo se quasi ad spectaculum omnes pararent, timebant ne de nostra absentia et scandalum populo, et cornua crescerent aduersario; et quia error magis confirmaretur, cum non esset qui responderet aut contradiceret, occurri ad locum et diem, imparatus quidem et immunitus, nisi quod illud mente uoluebam, Nolite premeditari, qualiter respondeatis: dabitur enim uobis in illa hora quid loquamini : et illud; Dominus mihi adiutor, non timebo quid faciat mihi homo . Conuenerunt autem preter episcopos et abbates plurimi uiri religiosi, et de ciuitatibus magistri scholarum, et clerici litterati multi, et Rex presens erat. Itaque in presentia omnium, aduersario stante ex aduerso,  producta sunt quedam capitula de libris eius excerpta. Que cum cepissent legi, nolens audire exiuit, appellans ab electis iudicibus, quod non putamus licere. Porro capitula iudicio omnium examinata, inuenta sunt fidei aduersantia, contraria ueritati. Hec pro me, ne leuitate, aut certe temeritate usus in tanto negotio putarer.

5. uerum tu, o successor Petri, iudicabis, an debeat habere refugium sedem Petri, qui Petri fidem impugnat. Tu, inquam, amice sponsi, prouidebis, quomodo liberes sponsam a labiis iniquis, et a lingua dolosa. Sed ut paulo audacius loquar cum domino meo, attende etiam tibi ipsi, amantissime Pater, et gratie Dei que in te est. Nonne cum esses paruulus in oculis tuis, ipse te constituit super gentes et regna?  Ad quid, nisi ut euellas, et destruas, et edifices et plantes? Qui ergo tulit te de domo patris tui, et unxit te unctione misericordie sue, attende, queso, ex tunc et deinceps, quanta fecit anime tue; quanta per te Ecclesie sue, quanta in agro dominico, celo et terra testibus, tam potenter quam salubriter euulsa sunt et destructa; quanta rursum bene edificata, plantata, propagata. Suscitauit Deus furorem schismaticorum in tuo tempore, ut tuo opere contererentur. uidi stultum firma radice, et statim maledictum est pulchritudini eius. uidi, inquam, uidi impium superexaltatum, et eleuatum 184 sicut cedros Libani; et transiui, et ecce non erat. Oportet autem, ait, hereses et schismata esse,  ut qui probati sunt, manifesti fiant . Et in schismate quidem iam, ut dictum est, Dominus probauit te, et cognouit te. Sed ne quid desit corone tue, en hereses surrexerunt. Itaque ad consummationem uirtutum, et ne quid minus fecisse inueniamini a magnis episcopis antecessoribus uestris, capite nobis, Pater amantissime, uulpes que demoliuntur uineam Domini, donec paruule sunt: ne, si crescant et multiplicentur, quidquid talium per uos non fuerit exterminatum, a posteris desperetur. Quanquam non iam paruule nec paucule, sed certe grandiuscule et multe sint, nec nisi in manu forti  uel a uobis exterminabuntur. Iacinctus multa mala ostendit nobis: nec enim que uoluit, fecit, uel potuit. Sed uisus est mihi patienter ferendus de me, qui nec persone uestre, nec curie in curia illa pepercit: quod melius Nicolaus iste meus, imo et uester, uiua referet uoce  .



EPISTOLA CXC  . AD INNOCENTIUM PONTIFICEM, DE ERRORIBUS QUIBUSDAM PETRI ABAELARDI.

Hanc epistolam ob prolixitatem inter Tractatus relatam habes tomo secundo.



EPISTOLA CXCI  . AD INNOCENTIUM EX PERSONA DOMINI ARCHIEPISCOPI REMENSIS, etc. Abelardum, uana scientie opinione tumidum, et de fauore curie Romane gloriantem, auctoritate Pontificia mature reprimendum.


Reuerendissimo domino et carissimo Patri, Dei gratia summo Pontifici INNOCENTIO, SAMSON Remorum archiepiscopus, IOSLENUS Suessionensis, GAUFRIDUS Catalaunensis, ALuISUS Atrebatensis, uoluntarium debite subiectionis obsequium.

1. Auribus occupatis ad plurima, sermonem facimus abbreuiatum de prolixo negotio, pro eo maxime, quia idipsum diffusius ac plenius continetur in litteris domini Senonensis. Petrus Abelardus christiane fidei meritum euacuare nititur, dum totum quod Deus est, humana ratione arbitratur se posse comprehendere. Ascendit usque ad celos, et descendit usque ad abyssos. Nihil est quod lateat eum,  siue in profundum inferni, siue in excelsum supra. Homo est magnus in oculis suis, de fide contra fidem disputans, ambulans in magnis et in mirabilibus super se, scrutator maiestatis, heresum fabricator. Iamdudum fecerat librum de sua Trinitate, sed sub Legato Romane Ecclesie  igne examinatus est, quia inuenta est in eo iniquitas. Maledictus qui reedificauit ruinas Iericho. Surrexit a mortuis liber ille, et cum eo multorum hereses que dormierant; surrexerunt, et apparuerunt multis. Iamiam extendit palmites suos usque ad mare, et usque ad Romam propagines eius. Hec gloriatio hominis illius, quod liber suus in curia Romana habet, ubi caput suum reclinet. Hinc confirmatus et confortatus est furor eius.

 2. Propterea cum in conspectu episcoporum super his argueret eum abbas Clare-uallis, zelo fidei et iustitie armatus; nec confessus est, nec negauit: sed a loco et iudice quem sibi ipse elegerat, sine lesione, sine grauamine, ut suam prolongaret iniquitatem,  Sedem apostolicam appellauit. Episcopi autem, qui propter hoc in unum conuenerant, uestre Reuerentie deferentes, nichil in personam eius egerunt: sed tantummodo capitula 185 librorum eius, a sanctis Patribus condemnata, ne morbus serperet, medicinali necessitate abiudicauerunt. Quia ergo homo ille multitudinem trahit post se, et populum qui sibi credat, habet; necesse est ut huic contagio celeri remedio occurratis.

   Sero  medicina paratur
Cum mala per longas inualuere  moras. 

Processimus in hoc negotio quousque ausi sumus: tuum est de cetero, beatissime Pater, prouidere, ne in diebus tuis aliqua heretice prauitatis macula  decor Ecclesie maculetur. Tibi commissa est sponsa Christi, amice sponsi: tuum est tandem uni uiro uirginem castam exhibere Christo.



EPISTOLA CXCII. AD MAGISTRUM GUIDONEM DE CASTELLO  . Monet eum ita diligere et fouere Abelardum, ut tamen errores eius non foueat.

uenerabili domino, et carissimo Patri, magistro GUIGONI, sancte Romane Ecclesie Dei gratia presbytero cardinali, BERNARDUS Clare-uallis uocatus abbas, non declinare ad dexteram, nec ad sinistram.

Iniuriam facio uobis, si aliquem a uobis ita diligi credam, ut cum eo pariter eius errores diligatis  Quisquis enim sic aliquem diligit, nondum nouit quemadmodum oportet eum diligere. Talis namque dilectio terrena est, animalis, diabolica, nocens eque diligenti atque dilecto. Existiment alii de aliis prout uolunt: ego adhuc de uobis estimare non possum, nisi quod uicinum est rationi, quod ad lineam pertinet equitatis. Quidam prius iudicant, et postea probant: ego de potione, utrum dulcis sit an amara, ante gustum non iudicabo. Magister Petrus in libris suis profanas uocum nouitates inducit et sensuum: disputans de fide contra fidem, uerbis legis legem impugnat. Nihil uidet per speculum et in enigmate; sed facie ad faciem omnia intuetur, ambulans in magnis et in miribilibus super se. Melius illi erat, si iuxta titulum libri sui  , se ipsum  cognosceret, nec egrederetur mensuram suam, sed saperet ad sobrietatem. Ego non eum accuso apud Patrem: est qui eum accuset liber suus, in quo sibi male complacuit. Cum de Trinitate loquitur, sapit Arium: cum de gratia, sapit Pelagium: cum de  persona Christi, sapit Nestorium. Minus de uestra equitate presumo, si diu uos rogauero, ut in causa Christi nullum Christo preponatis. Illud autem scitote, quia expedit uobis, quibus potestas data est a Domino; expedit Ecclesie Christi, expedit illi etiam homini, ut ei silentium imponatur, cuius maledictione os plenum est, et amaritudine, et dolo.



EPISTOLA CXCIII. AD MAGISTRUM IuONEM CARDINALEM  , DE EODEM. Indignum esse ut Abelardus in Romana curia fautores inueniat.

Dilectissimo suo IuONI, sancte Romane Ecclesie Dei gratia presbytero cardinali, BERNARDUS Clare-uallis uocatus abbas, diligere iustitiam, et odire iniquitatem.

 Magister Petrus Abelardus, sine regula monachus, sine sollicitudine prelatus, nec ordinem tenet, nec tenetur ab ordine. Homo sibi dissimilis est, intus Herodes, foris Ioannes; totus ambiguus, nichil habens de monacho, preter nomen et habitum. Sed quid ad me? Unusquisque onus suum portabit. Aliud est quod dissimulare non possum, quod pertinet ad omnes qui diligunt nomen Christi. Iniquitatem in excelso loquitur: integritatem fidei, castitatem Ecclesie corrumpit. Transgreditur terminos quos posuerunt patres nostri: 186 de fide, de Sacramentis, de sancta Trinitate disputans et scribens, singula pro sua uoluntate mutat, auget, et minuit. In libris et in operibus suis ostendit se fabricatorem mendacii et cultorem peruersorum dogmatum; hereticum  se probans, non tam in errore, quam in pertinacia et defensione erroris. Homo est egrediens mensuram suam, in sapientia uerbi euacuans uirtutem crucis Christi. Nihil nescit omnium que in celo et que in terra sunt, preter se ipsum. Damnatus est Suessione cum opere suo coram legato Romane Ecclesie  . Sed quasi non sufficeret ei illa damnatio; iterum facit, unde iterum damnetur: et iam nouissimus error peior est priore. Securus est tamen, quoniam cardinales et clericos curie se discipulos habuisse gloriatur, et eos in defensione preteriti et presentis erroris assumit, a quibus iudicari timere debuit et damnari. Si quis spiritum Dei habet, illius uersiculi recordetur: Nonne qui oderunt te, Domine, oderam, et super inimicos tuos tabescebam?   Liberet Deus per uos, et per ceteros filios suos, Ecclesiam suam a labiis iniquis et a lingua dolosa.



EPISTOLA CXCIu  . RESCRIPTUM DOMINI INNOCENTII PAPAE CONTRA HAERESES PETRI ABAELARDI.

INNOCENTIUS Episcopus Seruus seruorum Dei, uenerabibus fratribus, HENRICO Senonensi, SAMSONI Remensi, archiepiscopis, eorumque suffraganeis, et  carissimo in Christo filio BERNARDO Clare-uallis abbati, salutem et apostolicam benedictionem.

1. Testante Apostolo, sicut unus Dominus, ita una fides esse dignoscitur ; in qua tanquam in immobili fundamento, preter quod nemo potest aliud ponere, firmitas catholice Ecclesie inuiolata constitit. Inde est quod beatus Petrus Apostolorum princeps, pro eximia huius fidei confessione, a Domino ac Saluatore nostro audire meruit: Tu es, inquit, Petrus, et super hanc petram edificabo Ecclesiam meam : petram utique firmitatem fidei, et catholice unitatis soliditatem manifeste designans. Hec siquidem est inconsutilis tunica Redemptoris nostri, super qua milites sortiti sunt, sed eam diuidere minime potuerunt : contra quam in initio fremuerunt gentes, et populi meditati sunt inania; adstiterunt reges terre, et principes conuenerunt in unum . uerum apostoli, duces dominici gregis, et eorum successores apostolici uiri, ardore caritatis et zelo rectitudinis succensi, fidem defendere, et eam in cordibus aliorum proprii sanguinis effusione plantare non dubitarunt. Demum cessante persecutorum rabie, imperauit Dominus uentis, et facta est in Ecclesia tranquillitas magna.

2. Sed quia hostis humani generis semper circuit querens quem deuoret, ad impugnandam sinceritatem fidei, fraudulentam hereticorum fallaciam subinduxit. Contra quos uiri Ecclesiarum pastores uiriliter insurgentes, eorum praua dogmata cum  ipsorum auctoribus condemnarunt. In magna namque Nicena synodo Arius hereticus est damnatus. Constantinopolitana synodus Manicheum hereticum debita sententia condemnauit. In Ephesina synodo Nestorius condignam sui erroris damnationem excepit. Chalcedonensis quoque synodus Nestorianam heresim, et Eutychianam cum Dioscoro et eius complicibus iustissima sententia confutauit. Marcianus preterea, licet laicus, christianissimus tamen Imperator, catholice fidei amore succensus, predecessori nostro sanctissimo pape Ioanni scribens aduersus eos qui sacra mysteria profanare contendunt, inter cetera sic loquitur, dicens: »Nemo clericus, uel militaris, uel alterius cuiuslibet 187  conditionis, de fide christiana publice tractare conetur in posterum. Nam iniuriam facit iudicio reuerendissime synodi, si quis semel iudicata et recte disposita reuoluere, et iterum disputare contendit: et in contemptores huius legis, tanquam in sacrilegos, pena non deerit. Igitur si clericus erit, qui publice tractare de religione ausus fuerit, consortio clericorum remouebitur  .«

3. Dolemus autem, quoniam, sicut litterarum uestrarum inspectione, et missis a uestra Fraternitate  nobis errorum capitulis  cognouimus, in nouissimis diebus, quando instant periculosa tempora, in Petri Abelardi perniciosa doctrina et predictorum hereses, et alia peruersa dogmata catholice fidei obuiantia pullulare ceperunt. uerum in hoc maxime consolamur, et omnipotenti Deo gratias agimus, qui in partibus uestris pro patribus tales filios suscitauit, et tempore apostolatus nostri in Ecclesia sua tam preclaros uoluit esse pastores, qui noui heretici calumniis studeant obuiare, et immaculatam sponsam uni uiro uirginem castam exhibere Christo. Nos itaque qui in beati Petri cathedra, cui a Domino est dictum: Et tu aliquando conuersus confirma fratres tuos , licet indigni residere conspicimur, communicato fratrum nostrorum  episcoporum et cardinalium consilio, destinata nobis a uestra discretione capitula, et uniuersa ipsius Petri peruersa dogmata sanctorum canonum auctoritate cum suo auctore damnauimus, eique tanquam heretico perpetuum silentium imposuimus. Uniuersosque erroris sui sectatores et defensores, a fidelium consortio sequestrandos, excommunicationisque uinculo innodandos esse censemus. Datum Laterani decimo septimo calendas augusti.



EPISTOLA CXCu. AD EPISCOPUM CONSTANTIENSEM  . Monet ut Arnaldum de Brixia, Italia et Gallia pulsum, et iam apud ipsum delitescentem expellat, aut potius ad cauenda maiora damna uinctum teneat.

 1. Si sciret paterfamilias qua hora fur ueniret, uigilaret utique, et non sineret perfodi domum suam  . Scitis quia fur de nocte irruperit domum, non uestram, sed Domini; uobis tamen commissam? Sed dubium esse non potest, scire uos, quod apud uos fit, quando id usque ad nos utique tam remotos potuit peruenire. Nec mirum, si non horam preuidere, aut nocturnum furis ingressum obseruare quiuistis. Mirum autem, si deprehensum iam non agnoscitis, non tenetis, non prohibetis exportare spolia uestra, imo pretiosissimas Christi exuuias, animas uidelicet, quas sua imagine presigniuit, suo cruore redemit. Adhuc forsan heretis, et miramini, quemnam dicere uelim. Arnaldum loquor de Brixia  , qui utinam tam sane esset doctrine, quam districte est uite. Et si uultis scire, homo est neque manducans, neque bibens, solo cum  diabolo esuriens et sitiens sanguinem animarum. Unus de numero illorum quos apostolica uigilantia notat, habentes formam pietatis, uirtutem illius penitus abnegantes : et ipse Dominus, uenient, inquiens, ad uos in uestimentis ouium, intrinsecus autem sunt lupi rapaces . Is ergo usque ad hanc etatem, ubicumque conuersatus est, tam feda post se, et tam seua reliquit uestigia, ut ubi semel fixerit pedem, illuc ultra redire omnino non audeat. Denique ipsam, in qua natus est, ualde atrociter commouit terram, et conturbauit eam. Unde et accusatus apud dominum Papam schismate pessimo, natali solo pulsus est; etiam et abiurare compulsus reuersionem, nisi ad ipsius Apostolici permissionem. Pro simili deinde causa et  a regno Francorum exturbatus est schismaticus insignis. Exsecratus quippe a Petro apostolo, 188  adheserat Petro Abelardo: cuius omnes errores, ab Ecclesia iam deprehensos atque damnatos, cum illo etiam et pre illo defendere acriter et pertinaciter conabatur.

2. Et in his omnibus non est auersus furor eius, sed adhuc manus eius extenta. Nam etiam ita uagus et profugus super terram, quod iam non licet inter suos, non cessat apud alienos, tanquam leo rugiens, circuiens et querens quem deuoret. Et nunc apud uos, sicut accepimus, operatur iniquitatem, et deuorat plebem uestram, sicut escam panis. Cuius maledictione et amaritudine os plenum est, ueloces pedes eius ad effundendum sanguinem: contritio et infelicitas in uiis eius, et uiam pacis non cognouit. Inimicus crucis Christi, seminator discordie, fabricator  schismatum, turbator pacis, unitatis diuisor: cuius dentes arma et sagitte, et lingua eius gladius acutus. Molliti sunt sermones eius super oleum, et ipsi sunt iacula. Unde et solet sibi allicere blandis sermonibus et simulatione uirtutum diuites et potentes, iuxta illud: Sedet in insidiis cum diuitibus in occultis, ut interficiat innocentem . Demum cum fuerit de illorum captata beneuolentia et familiaritate securus, uidebitis hominem aperte insurgere in clerum, fretum tyrannide militari, insurgere in ipsos episcopos, et in omnem passim ecclesiasticum ordinem deseuire. Hoc scientes, nescio an melius salubriusue in tanto discrimine rerum agere ualeatis, quam iuxta Apostoli monitum, auferre malum ex uobis . Quanquam  amicus sponsi ligare potius, quam fugare curabit, ne iam discurrere et eo nocere plus possit. Hoc enim et dominus Papa, dum adhuc esset apud nos, ob mala que de illo audiebat, fieri scribendo mandauit; sed non fuit qui faceret bonum. Denique si capi uulpes pusillas demolientes uineam Scriptura salubriter monet , num multo magis lupus magnus et ferus religandus est, ne Christi irrumpat ouilia, oues mactet et perdat?



EPISTOLA CXCuI  . AD GUIDONEM LEGATUM DE EODEM. Cauendam ei familiaritatem Arnaldi de Brixia, ne sub eius auctoritate securius errores suos disseminet.

1. Arnaldus de Brixia, cuius conuersatio mel, et  doctrina uenenum: cui caput columbe, cauda scorpionis est; quem Brixia euomuit, Roma exhorruit, Francia repulit, Germania abominatur, Italia non uult recipere, fertur esse uobiscum. uidete, queso, ne uestra auctoritate plus noceat. Nam cum et artem habeat, et uoluntatem nocendi, si accesserit  fauor uester, erit funiculus triplex, qui difficile rumpitur, supra modum, ut uereor, nociturus. Et unum existimo de duobus, si tamen uerum est quod uobiscum hominem habeatis: aut minus scilicet notum uobis esse illum; aut uos, quod est credibilius, de eius correctione confidere. Et utinam id non frustra. Quis det de lapide hoc suscitare filium Abrahe? Quam gratum munus susciperet mater Ecclesia de manibus uestris uas in honorem, quod tamdiu passa est in contumeliam? Licet tentare; sed uir prudens cautus erit non transgredi prefinitum numerum ab Apostolo, qui ait: Hereticum hominem post unam et secundam correptionem deuita; sciens quia subuersus est qui eiusmodi est, et delinquit proprio iudicio condemnatus . Alioquin  familiarem habere, et frequenter admittere ad colloquendum, ne dicam ad conuiuandum, suspicio fauoris est, et inimici hominis fortis armatura. Secure annuntiabit et facile persuadebit que uolet domesticus et contubernalis legati apostolice Sedis. Quis enim a latere domini Pape mali quidpiam suspicetur? Sed et si in manifesto 189 peruersa loquitur, quis se facile opponere audeat uestro collaterali?

2. Deinde uidetis qualia post se, ubicunque habitauit, reliquit uestigia. Non sine causa uigor apostolicus hominem Italia ortum transalpinare cegit, repatriare non patitur. Quis uero extraneorum, ad quos eiectus est, non eum omnimodis cuperet suis reddidisse? Et certe sic se habere ad omnes, ut  omnibus odio habeatur, approbatio iudicii est quod portat, ne quis dicat subreptum fuisse domino Pape. Quale est ergo summi Pontificis suggillare sententiam, et illam sententiam, cuius rectitudinem eius ipsius, in quem data est, etsi lingua dissimulat, uita clamat? Itaque fauere huic, domino Pape contradicere est, etiam et Domino Deo. Per quemcumque enim iusta sententia iuste detur, ab illo certum est processisse, qui loquitur in propheta: Ego qui loquor iustitiam . Confido autem de uestra prudentia et honestate, quia uisis his litteris de ueritate certus, non abducemini amodo quidpiam assentire in hac re, nisi quod uos deceat, et Ecclesie Dei expediat, pro qua legatione fungimini. Diligimus  uos, et ad uestrum obsequium parati sumus.



EPISTOLA CXCuII. AD PETRUM BISUNTINUM DECANUM  . Increpat eum ob iniurias abbati Chari-Loci illatas.

Peregrinationem abbatis Chari-Loci  sic  accipimus, quasi iam mortuum eum uideamus. uobis maxime  imputatur quidquid illi periculi imminet, quidquid laboris incumbit. Non hoc a uobis exspectauimus, quia nec meruimus. Alium uos putauimus, et alium experimur. Testimonium perhibent uobis qui interfuerunt actioni, quod nec sincere, nec secundum iustitiam in ea uos habuistis. Et credo ex parte. Nam et uenerabilis abbas Belle-uallis  non multum sibi complacet in uobis. Nolite, queso, nolite persequi seruos Dei, quibus ab ipso dictum legitis: Qui uos tangit, tangit pupillam oculi mei . Nolite radicitus euellere de cordibus nostris, si quid aliquando bene sensimus de uobis. Et hec ita dicimus uobis, non quia uos non diligimus, sed ut de medio fiat, quo  potest contingere ut non diligamus. Dico autem tanquam amicus: non expedit uobis, neque Ecclesie uestre, ut domino Pape quod actum est, sicut actum est, innotescat.



EPISTOLA CXCuIII  . AD DOMINUM PAPAM INNOCENTIUM. Guidonem a ui et iniuriis oppressoris uindicari rogat. Nihil eque decere summum Ecclesie Presulem ac zelum iustitie.

1. In cause actione, que per carissimum fratrem nostrum Guidonem Chari-Loci abbatem uestro conspectui presentatur, puto, satis apparet et lacessentis iniuria, et innocentia patientis, et incuria iudicis. Denique uiolentia calumniantis et inopia iustitie compulsus est pauper confugere ad uestram  presentiam, non reputans laborem uie, non expensas, non periculum temporis. Dedit manus morti, ne uiuat in perturbatione, quietis amator. Clementer, queso, respicite super egenum et pauperem: ne frustra uestris paternis auribus intimatus sit tantillarum uirium tantus 190 labor et dolor. Olim per epistolas semel et secundo testificatus sum uobis de homine illo, qui huic modo calumniatur, quod sui esset et preuaricator propositi, et monasterii dissipator  . Nunc autem et flens dico inimicum crucis Christi, sanctorum qui in circuitu eius sunt, uiolentissimum oppressorem, et calumniatorem pauperum: qui propria iam pene non habens que deuoret, in proxima passim more tyrannico debacchatur.  Monachum habitu mentiens, re exhibet unum de predonibus, omnino immemor regularium obseruationum, legum canonumque contemptor. Frontosus ad uerecundiam, insensatus ad metum, inflexibilis ad pietatem, ad iram preceps, audax ad facinus, pronus ad iniurias. Et miror quomodo uir religiosus abbas Case Dei in monacho suo tot et tanta uitia aut ignorare possit, aut dissimulare.

2. Sed de hoc quid ad nos? ipse uiderit: ipse suo domino stat aut cadit. Nobis sufficit liberari de manibus eius. A uobis id omnimodis flagitamus, quod aliunde frustra tentatum est. Circumspeximus, et non erat auxiliator. uentum est ad commune refugium: illo confugimus, ibi confidimus liberari. Tantum adsit pietas; nam facultas non deest. Et quidem ex  priuilegio Sedis apostolice constat, summam rerum ad uestram potissimum respicere summam auctoritatem et plenariam potestatem. uerum hoc inter cetera uestri singularis primatus insignia, specialius nobiliusque nobilitat uestrum et inclytum reddit apostolatum, si eripitis pauperem de manu fortiorum eius. Nulla meo iudicio in corona uestra pretiosior gemma zelo illo uestro, quo emulari consueuistis oppressos, nec relinquitis uirgam peccatorum super sortem iustorum: nimirum propter illud quod sequitur, Ut non extendant iusti ad iniquitatem manus suas ; uel propter illud quod alibi dicitur, Quia, dum superbit impius, incenditur pauper : et unde alter torquetur in corpore,  inde alter grauius in anima perit.

3. Est item monasterium de nostro Ordine uicinum huic, quod malorum similiter hominum graui infestatione uexatur, et non est qui redimat, neque qui saluum faciat. Et pro hoc quoque puer uester paterna uestra uiscera lacrymosis precibus concutere non ueretur. Qui illi sunt homines, queue occasio calumniandi, presentium lator abbas ueraci et uiua uoce referet uobis. Deus omnipotens uos nobis conseruet longis temporibus, ad nostram omnium protectionem, qui in habitu et proposito penitentie pauperem uitam ducimus, ut sine timore, de manu inimicorum nostrorum liberati, seruiamus illi .



EPISTOLA CXCIX  . AD EUMDEM. Unde supra.---Rogat sententiam pro Religiosis inique oppressis latam confirmari, nec ulterius aures preberi calumniis.


Usquequo et superbit impius, et incenditur pauper? usquequo a tanta impudentia innocentia tanta uexatur, et hoc uiuo Innocentio? Peccata sine dubio nostra hoc faciunt, quod dominus meus tam sero aduertit mentientes sibi, tam lente exaudit clamantes ad se; in hac causa duntaxat: nam alias quidem scimus familiare esse domino meo, et cito intelligere, et facile misereri. Propter eum qui elegit uos, et posuit uos refugium oppressorum, ponite iam tandem finem et malitie oppressoris, et laboribus afflictorum: quia satis utraque res uenit in lucem et manifestationem.  191 Denique ad mandatum beneplaciti domini mei causa discussa, et terminata est: superest ut ipsius auctoritate data sententia confirmetur. Ergone si uenerit homo mendax aduersus tantorum uirorum testimonium   , audietur? Iterum supplico, et ad pedes domini mei ea qua possum mente anxia descendo, ne ab homine iniquo et doloso religiosum monasterium destrui patiatur. Etenim non parcet nostro, qui suum pene destruxit. Unde addo solita presumptione: Si puero uestro crederetis, hominem hunc, qui beneficio pietatis uestre abutitur, in claustrum suum remitteretis, et domino abbati Case-Dei mandaretis ut in monasterio, quod  ille inutiliter occupat, uirum religiosum promoueret, et regularem ordinaret conuentum. Hoc plane dignum apostolatu uestro, hoc beneplacitum Deo, hoc honor domino abbati Case-Dei, suoque monasterio. Sic etiam liberaretis animam predicti hominis, et ipsum, cui incubat, monasterium.



EPISTOLA CC  . AD MAGISTRUM ULGERIUM ANDEGAuENSEM EPISCOPUM, PRO GRAuI QUERELA QUAE ERAT INTER IPSUM ET ABBATISSAM FONTIS-EBRALDI  .

1. Lacrymas magis quam litteras dare libet. Sed quoniam ad neutrum inops est caritas, et has oportet dare, et illas non omittere: has uobis, illas mihi, et pusillis multis mei similibus, qui scandalizantur. Dicitis forsitan scandalum non esse per uos.  Numquid propter uos esse negabitis? Facile cetera portarem, tantum uos non essetis in causa. Nam in culpa dicere non audeo. Non est meum discutere hoc: est qui querat et iudicet. ue homini illi per quem scandalum uenit! iudicium profecto portabit  quisquis est ille, uel illa. Ceterum ad uos mihi nunc sermo: sustinete modicum quid insipientie mee. Quia semel cepi, loquar ad dominum meum: faciam satis uel ex parte zelo et affectui qui loquitur. Non uerebor etatem, dignitate non terrebor, non cunctabor ad nomen grande magistri Ulgerii. Nam quo grandius nomen, eo grandius scandalum. Propterea me ipsum transgrediar, et ero insipiens. Seniorem increpabo, episcopum arguam, magistrum conabor docere, consilium dare sapienti. Nullum presumptionis genus pretereat caritas et emulatio, quam olim pro sanctitate et gloria nominis uestri conceperam. Cuius glorie diffusum circumquaque spiritualem odorem, inuidia diaboli interpolatum esse uel modice, mihi pro modico non est, sed neque Ecclesie  Dei, que ubique tam celebri gaudio in hoc meridiano lumine exsultare solebat.

2. uerum uos quantum propriam gloriam contemnatis, satis apparet. Laudo, sed si non usque ad iniuriam Dei. Laudo et constantiam, qua nec summis potestatibus ceditis de iure uestro, quod putatis: sed si non pertinacius quam constantius id agi a uobis uideretur. Quam gloriosius, et certe sanctius uobis illatam iniuriam fortiter sustineretis, et famam uestram ad gloriam Dei custodiretis! quanquam nescio quomodo uel conscientiam uestram esse in tuto confiditis sub hoc scandalo. Nec enim excusat uos, etiamsi in quempiam alterum iure culpam refunditis. Esto quod alius mouerit scandalum:  profecto compescere uos potestis. Nolle compescere, sine culpa erit? aut uero compescere, sine gloria erit? Malum si comprimas tuum, reputabitur tibi ad iustitiam; si alienum, ad 192 gloriam. Quicumque auctor sit scandali, a uobis omnimodis exigitur tolli: et in eo loco excusatum dicimus, si non potestis. An non denique ministerium est Angelorum, tollere scandala de regno Dei?  Si dixeritis: Quid ad nos? arguet uos illa sententia: Labia sacerdotis custodiunt scientiam, et legem requirunt de ore eius; angelus enim Domini est . Si ergo hoc scandalum, cum possitis, non tollitis, plane non impletis ministerium uestrum: quod quidem an nulla sit culpa, uos iudicabitis. Ego uero nec hoc sufficere  dixerim, si non et honorificatis.

3. Est quoque quod adhuc addam, nisi quia timidior sum, fateor, quam promisi. Sed tutius adduco magistrum, qui non uereatur episcopo nudam dicere ueritatem. Hoc ipsum, inquit, dilectum est  in uobis, quod causas habetis inter uos. Quare non magis fraudem patimini?  Opposuit speculum, refulsit iustitie sol, emicuit ueritas, neuus apparuit. Quanti est igitur nescio que illa possessiuncula maledicta, ut ulterius iam possit aut obumbrare tam manifestam ueritatem, aut impedire tam optatam correptionem? Inspiret Deus uobis acquiescere consilio, ut non dicam nostro, sed omnium qui emulantur uos Dei emulatione, reuerende et omni gloria prosequende pater.



EPISTOLA CCI. AD BALDUINUM ABBATEM REATINI MONASTERII  . Hortatur ut strenue incumbat officio suo: huc uero requirit uerbum predicationis, exemplum operis, et precipue studium orationis.

1. Epistola quam misisti, affectum tuum redolet,  mouet meum. Et doleo quod prout moueor non possum rescribere. Nec immoror in excusandis excusationibus, sciens quod scienti me loquor. Nosti, inquam, sub qua sarcina gemo: et gemitus meus a te non est absconditus. Tu uero pro schedule breuitate affectum non estimes, quem nulla sui prolixitate explicare posset oratio. Et malitia quidem occupationum potest facere ut paucis scribam, sed non ut parum diligam. Actum sane excludat, uel impediat actus: sed numquid affectum? Sicut mater unicum amat filium, ita te diligebam, herentem lateri meo, placentem cordi meo. Diligam et absentem, ne solatium meum ex te, et non te uidear dilexisse. Eras perneccessarius mihi. Atque hinc uel maxime claret quam sincere te diligam. Hodie  nempe non te caruissem, si quesissem que mea sunt. Nunc autem uides quod, spretis utilitatibus meis, tuis compendiis non inuidi, ponens te utique ibi, unde aliquando transponaris super omnia bona Domini tui.

2. Tu autem cura inueniri fidelis seruus et prudens, conseruis tuis celeste triticum communicare absque inuidia, et absque desidia erogare; et noli frustra assumere excusationem, quasi de tui nouitate aut de imperitia, quod putas forte, uel simulas. Nam nec sterilis uerecundia grata est, nec humilitas preter ueritatem laudabilis. Officium ergo tuum attende. Pelle pudorem consideratione officii, age ut magister. Nouus es, sed debitor: et ex tunc te noueris debitorem,  ex quo te alligasti. Numquid nouitas excusabit apud creditorem [al. conditorem] damna lucrorum? Numquid prima tempora uacua preterire patitur fenerator? Sed non sum, inquies, ad ista sufficiens. Quasi uero deuotio tua accepta non sit ex eo quod habes, non ex eo quod non habes. De solo tibi credito talento respondere tibi para, 193 securus de reliquo. Si multum accepisti, da multum.  Quod si modicum est, et id tribue. Etenim qui in modico fidelis non est, nec in maximo. Totum da, quia totum repetendus es usque ad nouissimum quadrantem: sed sane quod habes, non quod non habes.

3. Memento etiam uoci tue dare uocem uirtutis. Quid illud, inquis? Ut opera tua uerbis concinant, imo uerba operibus, ut cures uidelicet prius facere quam docere. Pulcherrimus ordo est et saluberrimus, ut onus quod portandum imponis, tu portes prior; et ex te discas qualiter oporteat aliis moderari. Alioquin subsannabit te sapiens, utpote pigrum illum, cui labor sit manum porrigere ad os : arguet te et Apostolus dicens; Tu qui alios doces, teipsum non doces . Sed et notaberis  uitio Phariseorum, qui alligant onera grauia et importabilia, et imponunt ea in humeros hominum, digito autem suo nolunt ea mouere . Sermo quidem uiuus et efficax, exemplum est operis, facile faciens suadibile quod dicitur, dum monstrat factibile quod suadetur. Ergo in his duobus mandatis, uerbi scilicet atque exempli, summam tui officii ad conscientie securitatem pendere intellige. Tu tamen, si sapis, iunges et tertium, studium uidelicet orationis, ad complementum utique trine illius repetitionis in Euangelio de pascendis ouibus . In hoc noueris illius trinitatis sacramentum in nullo frustratum a te, si pascas uerbo, pascas exemplo, pascas et sanctarum fructu orationum. Manent itaque tria hec: uerbum, exemplum,  oratio: maior autem his est oratio. Nam etsi, ut dictum est, uocis uirtus sit opus; et operi tamen et uoci gratiam efficaciamque promeretur oratio. Heu auellor, abripior! non licet ultra. Illud tamen breuiter admonitus sis, ut, quam citius poteris, graui me cures soluere cura; et quid sibi uult, quod inter alia questus es, uulnus a quo non sperabas te pertulisse, non negligas manifestius aperire: id enim anxie me sollicitat.



EPISTOLA CCII  . AD CLERUM SENONENSEM. Electionem noui Presulis non inconsulte et precipitanter instituendam.

Destituti benedicto pastore uestro  , opus est,  karissimi, ut de substituendo alio sollicite satagatis. Sed sane id non precipitanter agendum, non tumultuose aut inconsulte, ne forte uacuetur quod preter rationem et ordinem presumetur et uos intrare incipiatis circuitum quorumdam qui in circuitu uestro sunt. De uicinis, si placet, Ecclesiis sumite experimentum  ; et illarum uexatio det intellectum auditui in causa presenti. Grandis quippe res  est in manibus, nobili Senonensi Ecclesie instaurare pastorem. Grandis prorsus, nec sine grandi adorienda consilio. Exspectandum proinde suffraganeorum consilium episcoporum, exspectandus assensus Religiosorum qui sunt in episcopatu, atque in commune tractandum commune negotium. Alioquin, dilectissimi, moleste, credite, intuebimur tribulationem Ecclesie uestre, moleste uestram ipsorum confusionem. Quod utrumque continget facile, si illud contingat effici, quod oporteat reuocari. Ergo indicatur ieiunium, conuocentur episcopi, Religiosi adsciscantur: nec sua  solemnitate fraudetur tanti sacerdotis rite celebranda electio, Aderit, ut confidimus, Spiritus sanctus uotis uestris, et honor erit uobis 194 honorificantibus  ministerium uestrum, dum pari uoto et consilio studueritis quod gloria sit Dei, et salus populi.



EPISTOLA CCIII  . AD ATTONEM EPISCOPUM ET CLERUM TRECENSEM. Monet ut Ansellum clericum Trecensem ab armis et coniugio reuocent.

Legimus, Si errauerit quis ex uobis a ueritate, et conuerterit quis eum, scire debet quoniam qui conuerti fecerit peccatorem ab errore uie sue, saluabit animam eius a morte, et operit multitudinem peccatorum . Errat Ansellus noster, errat: cui dubium? Si dimittimus eum sic, non solus errabit. Quantos trahet post se suo exemplo illustrissimus iuuenis? Nec modo sequaces, sed et omnes qui poterunt eum reuocare, nec reuocabunt, eodem errore  iudicamus inuolui. Mundus ego sum a sanguine eius. Et ei predixi per epistolam, et uobis nunc dico, quia rem illicitam presumit. Nec clerici est pugnare armis militaribus, nec subdiaconi uxorem ducere  . Annuntiate peccatori opus eius, ne ille in peccato suo moriatur, sanguinem uero eius de manu uestra requirat qui suo eum redemit sanguine pretioso. En de celo clamat: uirgo Isrel corruit, et non est qui subleuet eam . Quousque in luto aurum iacet? Tollite margaritam, tollite, leuate  splendidissimam atque pretiosissimam gemmam de sterquilinio: leuate eam, antequam porcorum, id est spurcorum spirituum, pedibus conculcetur, et iam non sit uas in honorem, sed in contumeliam.



EPISTOLA CCIu  . AD ABBATEM SANCTI-ALBINI  Suum erga eum affectum aperit: mutuum uero conspectum, si presens uita non permittat, future reseruari.

Etsi facie ignotus es mihi, sed non fama: nec parum aut uile quid tui gratulor me tenere munere illius. Nam talis, fateor, per eam insinuatus es meo pectori, ut, licet in multis occupatum, ipsa tamen serenissima recordatio tui, mi dilectissime frater [al. mi dulcissime frater], facile me plerumque ex  omnibus uindicet sibi, ita ut in ea libenter immorer et suauiter requiescam. Ceterum quo memoriam plus accepto, eo auidius suspiro presentiam Sed quando istud, aut si quando istud? Utique etsi non ante, profecto in ciuitate Dei nostri: si tamen non habemus hic manentem ciuitatem, sed illam inquirimus. Ibi, ibi uidebimus nos, et gaudebit cor nostrum. Interim uero delectabor et letabor nichilominus in his que dicta sunt mihi, sperans et exspectans quod reliquum est de uisione corporali in die Domini, ut gaudium meum plenum sit. Adde, obsecro, ad ea bona que abs te et de te nobis assidue ueniunt, tuas tuorumque pro nobis orationes, pater carissime et desideratissime.



EPISTOLA CCu  . AD EPISCOPUM ROFFENSEM  . Durius se litteris eius, sed citra culpam, perstringi.


Dure scribitis non merenti. Quid peccaui? Si monui magistrum Robertum Pullum  aliquantum 195 tempus facere Parisiis, ob sanam doctrinam que apud illum esse dignoscitur; id putaui necessarium, et adhuc puto. Si rogaui Sublimitatem uestram ut permitteretis, etiam nunc idipsum rogarem, nisi eam de priori prece indignatam sensissem. Si dixi hominem fultum gratia amicorum, quorum in curia   non minima auctoritas est; id dixi, quod uobis formidaui, et adhuc formido. Nam quod post appellationem factam extendistis manum  ad res appellantis, nec laudaui, nec laudo. uerumtamen uoluntati uestre in aliquo contradicere nec consului ei nec consulo. De cetero uestri sumus, coronam uestram  suscipere, et colere semper digna et debita ueneratione parati. Huius testimonio conscientie audemus adhuc ad uos, prece duntaxat atque consilio, ut magister Robertus cum integritate gratie uestre per aliquantum tempus possit Parisius demorari. Retribuat uobis Dominus in uita eterna, quod uiscera nostra refouistis: filios nostros loquor, quos misimus in Hiberniam.



EPISTOLA CCuI. AD REGINAM IEROSOLYMORUM  . Commendat quemdam consanguineum suum, et paucis monet Reginam ita uiuere, ut regnet perpetuo.


Audierunt homines quod locum gratie habeam apud uos et multi profecturi Ierosolymam petunt se uestre Excellentie per me commendari. Ex quibus est iste iuuenis consanguineus meus, iuuenis, ut aiunt, strenuus in armis, suauis in moribus. Et gaudeo quod ad tempus elegit militare Deo magis quam seculo. Itaque facite morem uestrum, et bene sit huic propter me; sicut ceteris omnibus propinquis meis fuit, qui per me uobis innotescere potuerunt. De cetero cauete ne uoluptas carnis et gloria temporalis impediant uobis iter regni celestis. Nam quid prodest paucis diebus regnare super terram,  et regno celorum eterno priuari? Sed confido in Domino quod melius facietis: et si uerum est testimonium quod de uobis perhibet carissimus auunculus meus Andreas  , cui multum credimus, et hic et in eternum Deo miserante regnabitis. Peregrinis, egenis, et maxime inclusis curam impendite: quia talibus hostiis promeretur Deus. Scribite nobis frequentius: quia et uobis non oberit, et nobis proderit, si esse  uestrum, et bona studia plenius certiusque nouerimus.



EPISTOLA CCuII  . AD ROGERIUM REGEM SICILIAE. Hortatur ut se pauperibus Religiosis benignum et beneficum exhibeat.


Longe lateque satis dilatata est magnificentia uestra super terram  . Etenim gloria nominis uestri quos fines non attigit? Sed audite consilium diligentis uos. Studete, quod in uobis est, hanc ipsam gloriam referre ad illum a quo est, si non uultis eam perdere, aut certe perdi ab ea. Hoc autem sic fiet, si inter eos quos regie magnificentie celebris opinio euocat de longinquo, discretionis oculum aperitis, manumque extenditis non tam cupidis quam egenis. Et uere beatus qui intelligit, non super cupidum,  sed super egenum et pauperem . Illum, inquam, pauperem qui inuitus petit, et uerecunde accipit, et accipiens glorificat Patrem suum qui in celis est. Cum autem Deo sua gloria de uestro munere ex ore egentium ita fideliter resignabitur, uberiori procul dubio riuo fluat uobis necesse est ille fons glorie, qui diligentes se diligit, et glorificat glorificantes se: ut qui seminat in benedictionibus, de benedictionibus et metat . Pro huiusmodi 196 obsecro uos ponere oculos uestros super latorem presentium, quem pro certo ad uestram regiam presentiam non cupiditas traxit, sed cegit necessitas. Necessitas dico non sua, sed suorum, multorum uidelicet a quibus missus est, seruorum Dei fidelium. Audite patienter quid patiantur,  audite et compatimini; quia si compatimini, et conregnabitis. Nec contemnendum regi regnare cum talibus: ipsorum est enim regnum celorum, qui contempserunt uitam mundi. Facite uobis illos amicos de mammona iniquitatis: ut cum defeceritis a terreno regno uestro, recipiant uos in suum regnum eternum .



EPISTOLA CCuIII  AD EUMDEM. Desideratus a Rege, mittit ex suis, quos ut uiscera sua benigne suscipi et foueri rogat.


Si me queritis, ecce ego, et pueri mei, quos dedit mihi Deus. Fertur namque mea humilitas inuenisse gratiam apud regiam maiestatem, ita ut querat uidere me. Et quis ego sum, ut dissimulem beneplacitum Regis? Accurro, et, qui querebar, ecce adsum: non in presentia corporis infirma, in qua despexit Dominum Herodes ; attamen in uisceribus meis. Nam quis me separabit ab his? Sequar eos quocumque ierint: et si habitauerint in extremis maris, non erunt absque me. Habes, Rex, lumen oculorum meorum, habes cor meum, et animam meam. Quid si modicum nostri abest? Corpusculum  loquor, uile istud mancipium, quod etsi uoluntas exponeret, sed retineret necessitas. Non ualet sequi uolantem animum, quoniam infirmum est, et solum pene illi superest sepulcrum. Sed que cura? Anima mea in bonis demorabitur, cum semen meum hereditabit terram. Semen meum, semen bonum. Germinabit, si tamen in terram bonam ceciderit. Letabitur et delectabitur in crassitudine anima mea; quippe, ut confido, dabitur illi de fructu manuum suarum. Reposita est hec spes mea in sinu meo, ut patienter feram ab his uel corpore separari. Non mireris, Rex. Ante elegissem a corpore peregrinari, quam istos emittere, si solus cause deesset Deus. Suscipe illos tanquam aduenas et peregrinos,  uerumtamen ciues sanctorum, et domesticos Dei Parum dixi ciues; reges sunt. Ipsorum est enim regnum celorum, iure et merito paupertatis. Non decet frustra e longinquo esse uocatos, et suis sedibus exsules inutili peregrinatione uagari. Putas poterunt cantare canticum Domini in terra aliena? Sed non recte forte dixerim alienam, que semini bono spontaneum expandit sinum, et pretiosum depositum iam leto in gremio pie fouere suscepit. Cecidit, ut uideo, cecidit granum bonum in terram bonam et optimam: spero in Domino quod radicabit, germinabit, multiplicabitur, et referet fructum in patientia . Porro hunc cum Rege partibor, et unusquisque secundum suum accipiet (I Cor. uIII, 8.



EPISTOLA CCIX. AD EUMDEM. Predicat regiam eius munificentiam in suscipiendis et fouendis Religiosis a se missis.


Habetis quod petiistis, fecistis quod promisistis. Quos in uerbo uestro exposuimus, et misimus peregrinari, regia sunt liberalitate suscepti. Occurristis eis cum panibus, eduxistis eos in refrigerium, constituistis eos super excelsam terram, ut comedant fructum agrorum, ut sugant mel de petra,  oleumque de saxo durissimo; butyrum de armento, et lac de ouibus, et ficus cum medulla tritici, et sanguinem uue 197 bibant meracissimum. Et hec quidem terrena sunt, sed celestia mercantur. Sic itur ad astra : talibus hostiis promeretur Deus. Istorum est enim regnum celorum, qui regi terre in terra uiuentium reddere poterunt pro his terrenis uitam et gloriam sempiternam. Misimus uobis magistrum Brunonem, olim mihi per dies multos indiuiduum comitem, nunc autem patrem multarum quidem animarum letantium in Christo, sed egentium in seculo. Experiatur et ipse munificam manum regis, ut augeatur numerus amicorum, qui ipsum recipiant in eterna tabernacula. Quod illi facitis, mihi facitis: quia quod illi deest, a me exigitur.  At quia marsupium nostrum minus sufficiens est, ad uestrum sane, quod aliquando grossius esse liquet, pauperem Christi merito destinare curaui.



EPISTOLA CCX  . AD DOMINUM PAPAM INNOCENTIUM. Remensem presulem Pontifici commendat.

Dominum Remensem  glorie uestre commendamus, non tanquam de ceteris, sed uere pre ceteris unum: idque tam secure, quam securi sumus de sua erga uos fideli deuotione, sincera dilectione, uoluntate subdita atque obedientissima. Honoretur, quoniam uas est in honorem. Sentiat, quod in uobis est, non frustra se honorificare ministerium suum: non frustra pollere his moribus quibus  honoretur Deus, ornetur Ecclesia, qui denique deceant Domini sacerdotem.



EPISTOLA CCXI  . AD EUMDEM. Causam Cantuariensis archiepiscopi, necnon Londinensis episcopi commendat.

Dominus Cantuariensis  , uir bonus, et testimonium habens a bonis, iniuste in causam trahitur, et ab agendo uiolenter retrahitur. Parabat iter: nam in uestra presentia fuerat terminanda; et ecce intercipitur a turbine et tempestate bellorum. Sit excusatus apud uos, cui molesta est excusandi necessitas: tum quia presumit de iustitia, tum quia desiderio desiderabat uidere faciem uestram. Addit  et hoc puer uester, ut si qua alia petitio est uenerabilis sacerdotis  , tanto citius admittatur, quanto dignior est qui petit. Audeo adhuc, et quia semel cepi, loquar ad dominum meum. Ille, ille antiquus amicus, fidelis seruus, deuotus filius  clamat ad uos quod occupator ille, qui eum preuenit in sedem quam Deo auctore ipse sortitus est, ipsius Ecclesie uadia  terrasque distraxerit, et distracta restituere nolit. Quod quam sit iniuriosum,  et qualiter corrigendum, mee humilitatis non est tante sapientie predictare.



EPISTOLA CCXII  . AD EUMDEM. Causam Salamanticensis episcopi pathetice agit apud Pontificem, insignem eius humilitatem commendans.

uir illustris, Salamanticensis quondam episcopus, rediens ab Urbe, non pigritauit diuertere ad puerum uestrum, et auxilium ab homunculo flagitare non despexit  . Quo audito, recordatus sum prophetie dicentis: Montes et colles coram Deo humiliabuntur, et erunt praua in directa, et aspera in uias planas . Sic uos ludere nostis, alta comprimere, sedare tumentia, et 198 enormia redigere in mensuram. uerumtamen cum tragedie  sue historiam in auribus meis homo seriatim exposuisset, laudaui iudicem, iudicium approbaui; sed, dico uobis, compassus sum iudicato. Sic quippe totam suam lacrymosam illam orationem conclusit, tanquam in calce ipsius diceret cum Propheta: Exaltatus autem humiliatus sum et conturbatus ; et: Quia eleuans allisisti me . Cumque memorarer iustitie uestre et uirilis animi quem sciebam, cepi tamen simul cogitare diuitias miserationum uestrarum, quas in plurimis expertus sum, et dixi: Quis scit si conuertatur et ignoscat dominus, et relinquat post se benedictionem? Certe, inquam, in omnibus et per omnia instructus est et emulari, et ignoscere, et debellare  superbos et parcere nichilominus subiectis , nisi quod magistrum sequens, etiam consueuit misericordiam superexaltare iudicio. Et acquieui solita illa mea presumptione loqui ad dominum meum, cum sim puluis et cinis. Et ministrabat materiam spei, preci fiduciam, pietati rationem, quod aduerterem hominem, non, ut assolet, uersum in furorem cum indignatione recedere, et repetere natale solum, moliri scandala, tentare seditiones: sed dedit locum ire, et induit spiritum mansuetudinis, et declinauit ad uestros Cluniacenses, et inclinauit se humilium genibus, humilium precibus communiuit, armis potentibus a Deo. His telis statuit aduersum uos dimicare, et rigoris murum oppositum sibi talibus, ut iactat, pietatis machinis labefactare conabitur.  Confidit autem quod respicietis in orationem humilium, nec spernetis precem eorum; et uincet pietas, quem tremunt potestates. Ego quoque securus cum talibus tendo manus, flecto genua, supplico pro supplici: audacter pronuntians debere misero suam prodesse humilitatem, cui adeo insolentia sua nocuit; nec decere uirtutem uinci a uitio in retributione.



EPISTOLA CCXIII  . AD EUMDEM. Expostulat cum Pontifice, quod reconciliatio Petri Pisani, opera sua et auctoritate ipsius Pape facta, irritetur.


Quis mihi faciet iustitiam de uobis? Si haberem iudicem ad quem uos trahere possem, iam nunc ostenderem uobis  quid meremini. Exstat quidem tribuual Christi: sed absit ut ad illud appellem uos, qui illic  uellem magis totis uiribus stare, et respondere pro uobis! Itaque recurro ad eum cui in presenti datum est iudicare de uniuersis, hoc est, ad uos. uos appello ad uos: uos iudicate inter me et uos. In quo, queso, puer uester  tam male meruit de uestra Paternitate, ut eum inurere et insignire placeret nota et nomine proditoris? Numquid non me uestrum uicarium dignatio uestra constituit in reconciliatione Petri Pisani  , si forte illum Deus per me reuocare a fece schismatis dignaretur? Si negatis, probabo tot testibus, quot in curia tunc temporis fuerunt. Numquid non denique post hec, iuxta uerbum domini mei, homo in suo ordine et honore receptus est? Quisnam ergo constantie uestre suo consilio, uel magis suo dolo subripuit indulta repetere, et que processere de labiis uestris, facere irrita? Et hoc ego dixerim, non ut apostolicum reprehendam rigorem, et zelum igne Dei succensum contra schismaticos, qui in  spiritu uehementi conterat naues Tharsis, et instar Phinees confodiat fornicantes, iuxta illud: Nonne qui oderunt te, Domine, oderam, et super inimicos tuos tabescebam?  Sed ubi non est par culpa, par plane non debet procedere 199 pena: nec conuenit eadem inuolui sententia eum qui peccatum, cum his quos magis peccatum deseruit. Propter eum qui, ut peccatoribus parceret, sibi ipsi non pepercit, auferte opprobrium meum, et restituendo quem statuistis, uestre etiam tam sane et integre opinioni consulite. Super hoc iam alia uice scripseram uobis: sed quia non est responsum mihi, puto non peruenit ad uos hoc ipsum quod scripseram.



 EPISTOLA CCXIu. AD EUMDEM. Episcopum Cameracensem et abbatem Godescalcum commendat.


Si cura, si memoria quantulacumque mei exstat adhuc in corde domini mei, et si qua portiuncula antique gratie inuenitur etiam nunc in oculis eius a puero eius, liceat hanc experiri uiro nobili et humili  Nicolao  Cameracensi episcopo. Fateor me obnoxium illi, et omnium que pro eo facere ualeo debitorem: non solum quia ubicumque potest, honorat nos et nostros, sed et propter ueritatem, et mansuetudinem, et iustitiam, que eum etiam apud uos commendabilem reddere possunt. Et, nisi fallor, qui eum tribulant, falsi sunt, et non est in ore eorum ueritas. Denique uos probabitis, et non est mihi uerbis laborandum super hoc. Est preterea cum eo uir religiosus et sanctus Godescalcus abbas  , pro quo similiter, si quid ad merita eius nostra interuentio addere potest, obnixe oro ut in suis petitionibus exaudiatur. Arbitror enim nullam illum facere, que non digna sit exaudiri.



EPISTOLA CCXu  . AD EUMDEM. Pro episcopo et decano Autissiodorensi.


Scribo uobis frequentissime uilis uermiculus, et in hanc impellor audaciam precibus amicorum. Fateor, audax sum, sed non mendax. Non suspicetur dominus meus in ore pueri sui inuentum iri mendacium in omnibus que ad ipsum scripserit. uolo amicis gerere morem, non tamen in meam mortem. Nec enim ignoro ubi legerim: Os quod mentitur, occidit animam . Falsitatem proinde nego, importunitatem non excuso: ipsa inueniat ueniam, cetera non timemus. Amicus est dominus Autissiodorensis episcopus  , et precipuus; quis nesciat? Habet quam communicet amico anxietatem, non falsitatem. Fidelem pro decano ipsius afferimus  excusationem, absolutionem exigimus. Filii sumus unius patris  qui estis uos. Confidimus quia non repellet filios pater, sed uoluntatem timentium se faciet, et deprecationem eorum exaudiet, et letos faciet illos .



200 EPISTOLA CCXuI.  . AD EUMDEM. Comitem Radulfum, qui repudiata uxore sua aliam duxerat, patronos in curia reperire queritur.

Scriptum est: Quod Deus coniunxit, homo non separet . Surrexerunt uiri audaces, qui non  timuerunt coniunctos a Deo contra Deum disiungere  . Neque id solum, insuper et adiecerunt coniungere non coniungendos, addentes preuaricationem. Lacerantur sacra Ecclesie, scinduntur, proh dolor! uestes Christi; idque, ad cumulum doloris, ab his a quibus resarciri debuerant. Amici tui, Deus, et proximi tui aduersum te appropinquauerunt et steterunt . Nam qui mandatum tuum transgrediuntur, non sunt alieni, non sunt extranei a sanctuario tuo, sed eorum hodie locum tenent, quibus dixisti: Si diligitis me, mandata mea seruate . Comitem Radulfum et uxorem eius Deus coniunxerat per ministros Ecclesie, et Ecclesia per Deum, qui dedit potestatem talem hominibus. Quomodo quos Ecclesia coniunxit,  disiunxit camera? In quo facto illud solum conuenienter prouisum est, quod in tenebris facta sunt opera tenebrarum. Qui enim male agit, odit lucem, et non uenit ad lucem, ut non arguantur opera eius a luce. Quid meruit comes Theobaldus? quid peccauit homo ille? Si peccatum est quod diligit iustitiam et odit iniquitatem, non potest excusari. Si peccatum est quod reddidit Regi que regis sunt, et que sunt Dei Deo, non potest excusari. Si archiepiscopum Bituricensem suscepit ad imperium uestrum, hoc est maximum et primum peccatum  . En sanguis iste de manu eius exquiritur! Qui retribuunt mala pro bonis, detrahunt ei, quoniam sequitur bonitatem. Multi clamant ad uos in toto corde suo, ut iniuriam filii uestri et oppressionem Ecclesie digna  animaduersione uindicetis, et artifices huius sceleris cum ipso eorum capite, cui quidquid libuit, licuit, apostolico uigore cerceatis, ut in uerticem ipsius iniquitas eius descendat.



EPISTOLA CCXuII  . AD EUMDEM. Theobaldum causa iustitie et fidelitatis erga Sedem apostolicam, premi queritur: sed ad iniqua promissa compulsum ope Pontificis expediri rogat.

Tribulatio et angustia inuenerunt nos. Commota est et contremuit terra in mortibus hominum, in  exsiliis pauperum, diuitum quoque uinculis et carceribus. Ipsa religio uenit in opprobrium et contemptum. Probro ducitur apud nos saltem mentionem facere pacis. Nusquam fides, nusquam innocentia tuta . Amator innocentie et pietatis cultor eomes Theobaldus pene traditus est in animam inimicorum eius. Impulsus est ut caderet, sed Dominus suscepit eum; et gaudet quod iustitia et uestra obedientia in causa sit, apostolo acquiescente, qui ait: Si quid patimini propter iustitiam, beati : et in Euangelio: Beati qui persecutionem patiuntur propter iustitiam (Matth. u, 10. ue nobis! hec 201 omnia presentire, sed minime precauere potuimus. Quid plura? Ut non penitus desolaretur terra, et omne regnum in se ipsum diuisum concideret,  com pulsus est ille deuotissimus filius uester, et ecclesiastice libertatis amator et defensor, sub iureiurando promittere quatenus sententiam excommunicationis, a legato uestro bone memorie magistro Iuone datam in terram et personam adulteri tyranni  , qui caput et auctor exstitit horum omnium malorum et dolorum, atque in ipsam adulteram, faceret amoueri: quod sane tamen prefatus princeps fecit prece et consilio nonnullorum fidelium sapientiumque uirorum. Dicebant namque id a uobis facile et absque lesione Ecclesie impetrari, dum in manu uestra sit eamdem denuo sententiam, que iuste data fuit, incontinenti statuere, et irretractabiliter confirmare: quatenus et ars arte deludatur, et pax proinde obtineatur; et qui gloriatur in malitia, et  potens est in iniquitate, nichil inde lucretur. Multa habeo dicere uobis, sed non est opus de omnibus scribere, cum presens sit qui omnia scit, et uiua uoce planius potest et plenius aperire.



EPISTOLA CCXuIII  . AD EUMDEM EXCUSATORIA, ET NOuISSIMA. Solita se apud Innocentium gratia excidisse animaduertens, causas offense occasione testamenti Iuonis cardinalis natas modeste diluit.

Domino et Patri reuerendissimo INNOCENTIO, BERNARDUS, nichilum id quod est.

1. Putabam me aliquando aliquid uel modicum esse: sed nunc, ut sentio, prorsus ad nichilum redactus sum, dum nesciui. Nec enim me dixerim  omnino nichilum tunc fuisse, cum oculi domini mei super puerum suum essent, et aures eius ad preces meas: cum omne quod scriberem, obuiis manibus accepisset, et uultu hilari perlegisset, benignissime atque plenissime ad omnia postulata respondens. Modo autem me merito non modicum dico, sed nichilum, quoniam ab heri et nudiustertius auertit faciem suam a me. Cur hoc? quid peccaui? Multum,  fateor, si pecunia cardinalis Iuonis bone memorie  meo arbitrio distributa fuit, et non ad nutum ipsius: quod utique ad aures domini mei fuisse perlatum, mihi relatum est. Sed confido quia nunc huius rei ueritatem cognoscetis, et ueritas liberabit me. Non sum tam hebes, ut ignorem Ecclesie esse quidquid ille rerum suarum non dederit.

2. Sed iam audite simpliciter ueritatem. Si inuentum fuerit in ore meo mendacium, ipsum os meum condemnabit me. Quando homo exuit hominem, absens eram, imo et ualde remotus. Audiui autem ab his qui adfuerunt, quod ipse fecerit suum testamentum; et quod fecit, fecit et scribi: et de rebus suis que uoluit, quibus uoluit, ipse diuisit: quod residuum fuit, duobus abbatibus assistentibus tunc  sibi, et mihi pariter qui absens eram, diuidendum commisit; eo quod nobis nota essent loca pauperiora sanctorum. Porro abbates illi domum uenientes, et non inuenientes me , nichilominus pecuniam, sicut eis uisum est, diuiserunt, me non solum non conniuente, sed et nesciente quid fecerint. Cedat iam, si placet, manifeste indignatio ueritati, nec mihi deinceps frons rugetur, aut supercilium deponatur: sed solita redeat serenitas blando et benigno uultui, ac suo denuo sole leta facies induatur.

202 3. Nam quod item comperi displicuisse me in multis scriptitationibus meis, hoc me iam metuere non oportebit, quoniam facile emendabo.  Scio, scio, presumpsi plus quam oportuit, parum attendens quis cui scriptitare presumerem: et ad id quidem audendum uestra me armarat benignitas, non negabitis. Urgebat deinde caritas amicorum: etenim perpauca pro me scripsi, si bene memini. Sed ne quid nimis. Dabo, si potero, zelo meo de cetero temperamentum, scientiam; et ponam digitum meum super os meum. Tolerabilius enim offendam aliquos amicorum, quam multis precibus defatigem christum Domini. Et nunc quoque non sum ausus scribere uobis de imminentibus Ecclesie periculis, et graui schismate quod timemus, ac plurimis que sustinemus incommodis. Scripsi autem sanctis episcopis uestro lateri adherentibus: ab ipsis audire poteritis, si scire placuerit, que scripserim  ego.



EPISTOLA CCXIX  . AD TRES  EPISCOPOS CURIAE, ALBERICUM OSTIENSEM, STEPHANUM PRAENESTINUM  , IGMARUM TUSCULANUM  , ET GERARDUM CANCELLARIUM. Pro interdicto quod erat in terra Regis propter archiepiscopum Bituricensem.

1. Quantum malum schisma in Ecclesia sit, et  quam sit detestandum et omnimodis deuitandum, euidenter quondam ostendit famosa et horrenda mors uirorum illorum, quos ob istiusmodi pestem terra deglutiens, uiuos transmisit ad inferos. Ostendit et illa persecutio Guibertina  , siue Burdini temeritas, quos nostra iam tempora experta sunt, inter regnum et sacerdotium diuidentes plaga pene incurabili, et castigatione crudeli. Ostendit et illa que nuper adhuc, post multam et multifariam Ecclesie uexationem et uastationem, tandem Deo miserante finem accepit rabies Leonina  . Merito proinde Saluator in Euangelio: ue, inquit, homini illi per quem scandalum uenit!  ue nobis qui uiuimus, plangere que pertulimus, dolere que sentimus, tremere que exspectamus! Et, quod  peius est, ad tam malum habitum humane res deuenerunt, ut nec rei humiliari uelint, nec iudices misereri. Dicimus iniquis: Nolite inique agere; et delinquentibus: Nolite exaltare cornu ; et non audiunt nos, quia domus exasperans est . Supplicamus his quorum est peccata arguere, peccantes seruare, ne calamum quassatum conterant, et linum fumigans non exstinguant: et magis in spiritu uehementi conterunt naues Tharsis.

2. Si denuntiamus filiis cum Apostolo ut obediant patribus per omnia, quasi erem uerberamus. Si patribus loquimur ne ad indignationem prouocent filios , in nos potius eorum indignationem prouocamus. Nec delinquentes satisfacere  nec rectores seu correctores condescendere ullatenus acquiescunt. Omnes suum stomachum sequuntur, et totis uiribus funem in diuersa trahentes, rumpunt. Heu! necdum recenti Ecclesie plage  cicatrix occalluit, et rursum scindere parant, rursus corpus Christi affigere cruci, rursus fodere  latus innoxium, rursus uestimenta diuidere, atque ipsam, quod in ipsis est, tunicam inconsutilem, quamuis frustra, dirumpere satagunt. Si qua in uobis sunt uiscera pietatis, tantis uos opponite malis, ne in illa precipue terra scissura fiat, in qua solent, sicut optime nostis, scissure alie resarciri. Nam si auctor scandali, ore singulariter Iudicis, tremendo addicitur maledicto, quibus 203 putamus benedictionibus dignos huius nequitie fugatores et propugnatores  ?

3. De duobus non excusamus Regem. Nam et iurauit illicite, et perseuerat iniuste  . uerum id non uoluntate, sed uerecundia. Nam probro ducitur, sicut optime nostis, apud Francigenas iuramentum soluere, quamlibet male publice iuratum  sit, quamuis nemo sapiens dubitet illicita iuramenta non esse tenenda. uerumtamen ne in hoc quidem excusari posse fatemur. Neque enim excusare nos, sed ueniam postulare suscepimus. uos uidete an excusare aliquatenus eum possit ira, etas, maiestas. Poterit sine dubio, si misericordiam iudicio superexaltandam decernatis: quatenus uidelicet talis aliqua consideratio in rege et puero habeatur, ut hac ei uice tali quidem tenore parcatur, quo tale aliquid de cetero non presumat. Parcatur sane dixerim, si fieri possit salua in omnibus Ecclesie libertate, simul et archiepiscopo debita ueneratione seruata, quem manus apostolica consecrauit. Hoc ipse Rex humiliter petit, hoc nostra uniuersa citramontana nimium iam afflicta Ecclesia suppliciter  deprecatur. Alioquin damus manus morti, tabescentes et arescentes pre timore ex exspectatione, que superuenerunt uniuerso orbi. Siquidem deprecatio mea super hoc ab anno priore; et, peccatis meis exigentibus, deprecationem meam non exauditio, sed indignatio; indignationem autem desolatio pene  uniuerse terre secuta est. Si quid zelo urgente erupit quod non fuit, aut secus quam fuit dicendum; sit, queso, apud uos quasi non dictum: ubi uero dixi quod oportuit, et ubi oportuit dici; sit non frustra dictum.



EPISTOLA CCXX  . AD LUDOuICUM REGEM FRANCORUM. Iniquam regis postulationem in causa Radulfi reiicit, monens eumdem non premere innocentes, et irritare contra se Regem supremum.

1. Libenter quidem, sicut ipse fateri dignamini, etiam propria attestante conscientia, que ad honorem uestrum et regni uestri utilitatem spectant, pro nostro exiguo posse, et querimus, et queremus.  Ceterum quod nostre humilitati querimini super anathemate mox innouando in comitem Radulfum  , et uultis me dare operam omnimodis ut non fiat, ob multa mala que secutura inde putatis, prorsus non uideo quomodo implere possim, et mandato obuiate apostolico: quod etsi possem, non uideo quod rationabiliter possem. Doleo quidem de malis, si inde proueniant: sed non ideo tamen debemus facere mala, ut ueniant bona. Satius tutiusque hoc totum profecto omnipotentis Dei iudicio et dispositioni relinquimus, qui potest facere ut et bona que ipse uult fieri, fiant et maneant; et mala que mali moliuntur, non ueniant; aut certe in eos ipsos potius, qui ea uolunt et querunt, ueniant.

2. ualde autem contristat me unum quod in litteris  uestre Celsitudinis continetur, quod uidelicet debeat obuiare res ista paci facte inter uos et comitem Theobaldum. An nescitis uos grauiter offendisse in eo quod comes Theobaldus uiolentia guerre uestre contra Deum et iustitiam iurare compulsus est, non solum quia quereret, sed etiam quia efficeret ut predictus comes Radulfus et terra eius tam indebite, imo tam illicite absolueretur? Quid iterum uultis peccatum peccato addere, et iram Dei super uos  accumulare? Quid peccauit comes Theobaldus, ut iram uestram rursum incurrere mereatur, qui et absolutionem comitis Radulfi, licet iniustam, sicut scitis, tanto labore et difficultate obtinuit; et rediuiuam excommunicationem, quamuis iustissime redeuntem, nec 204 quesiuit, nec querit, utpote  quod timore uestro etiam abiurauit? Nolite, queso, nolite, domine mi Rex, Regi uestro, imo onmium Conditori, tam euidenter in suo regno et in sua possessione audere resistere, et manum extendere tam frequenti et temerario ausu aduersum terribilem, et eum qui aufert spiritum principum, terribilem apud reges terre. Acriter loquor, quia acriora uobis formido: quod non ita uehementer timerem, nisi uos uehementer diligerem.



EPISTOLA CCXXI  . AD EUMDEM. Unde supra.---Grauiter Ludouicum regem arguit, quod, prauis consiliis adherescens, pacis consilia respuat. Se quidem hactenus regii nominis studiosum, deinceps solius ueritatis patronum, necnon malefactorum eius testem fore.


1. Scit Deus quantum uos, ex quo noui, dilexi, et uestrum honorem uolui: scitis uos quanto labore quantaque sollicitudine toto anno preterito querende paci uestre intendi una cum aliis fidelibus uestris. Timeo autem ne sine causa laborauerimus in uobis. uos namque, ut manifestum est, a bono et sano consilio quod acceperatis, nimium cito nimiumque leuiter resilitis: et ad mala priora, que  dudum non immerito perpetrasse uos plangebatis, adhuc recentibus illis plagis, rursum, ut audio, nescio quo diabolico consilio, festinatis. A quo enim nisi a diabolo procedere hoc consilium dixerim, per quod fit ut incendiis incendia, homicidiis homicidia addantur  , clamor denuo pauperum, et gemitus compeditorum, et sanguis interfectorum auribus personent Patris orphanorum, et Iudicis uiduarum?  Plane his hostiis hostis ille antiquus nostri generis oblectatur, quoniam ipse homicida est ab initio . Et nolite frustra occasionem sumere de comite Theobaldo ad excusandas excusationes in peccatis , cum uir ille paratum se dicat, et hoc omnimodis deprecetur, uenire ad conuentiones que inter uos cucurrerunt  quando facta est pax, et secundum iudicium diligentium nomen uestrum, eorum scilicet qui mediatores inter uos exstiterunt, per omnia satisfacere uelit, ut, si preuaricationis forte ab ipsis argui poterit  continuo, ad honorem uestrum corrigere non cunctetur.

2. uerum uos nec uerba pacis recipitis, nec pacta uestra tenetis, nec sanis consiliis acquiescitis: sed nescio quo Dei iudicio, omnia uobis ita uertitis in peruersum, ut probra honorem, honorem probra ducatis, tuta timeatis, timenda contemnatis: et, quod olim sancto et glorioso regi Dauid Ioab legitur exprobrasse, diligitis eos qui uos oderunt, et odio habetis eos qui uos diligere uolunt (II Reg. XIX, 6. Neque enim qui uos instigant priorem iterare malitiam aduersus  non merentem, querunt in hoc honorem uestrum, sed suum commodum, imo nec suum commodum, sed diaboli uoluntatem; ut Regis  potentiam concepti furoris habeant effectricem, quem suis se posse adimplere uiribus non confidunt, inimici corone uestre, regni manifestissimi turbatores.

3. At quidquid uobis de regno uestro, de anima et corona uestra facere placeat, nos Ecclesie filii, matris iniurias, contemptum et conculcationem  omnino dissimulare non possumus, que illi, preter illa que in eam iam precessisse miserabiliter plangimus, iterum de nouo partim inferri, partim imminere sentimus. Profecto stabimus et pugnabimus usque ad mortem, si ita oportuerit, pro matre nostra, armis quibus licet, non scutis et gladiis, sed precibus fletibusque ad Deum. Et ego quidem, qui me memini, preter quotidianas preces quas pro pace et salute uestra atque regno coram 205 Domino supplex ipso teste fundebam, etiam apud Sedem apostolicam litteris et nuntiis causam uestram egisse, fateor, usque pene ad proprie conscientie lesionem, et ipsius summi Pontificis iustam  contra me indignationem; ego, inquam, assiduis uestris, quos innouare quotidie non cessatis, excessibus  prouocatus, dico uobis, incipio penitere super insipientia mea priori, qua plus iusto uestre adolescentie hucusque faui; et de cetero pro mea exiguitate non deero ueritati.

4. Non tacebo quod cum excommunicatis iterato fedus et societatem inire satagitis: quod in necem hominum, combustionem domorum, destructionem ecclesiarum, dispersionem pauperum, raptoribus et predonibus, sicut dicitur, adheretis, iuxta illud Prophete: Si uidebas furem, currebas cum eo, et cum adulteris portionem tuam ponebas ; quasi non satis per uos mala facere ualeatis. Non silebo quod illicitum illud maledictumque iuramentum inconsultissime usurpatum a uobis contra Bituricensem Ecclesiam  non ita tandem corrigitis, ut Christi ouibus apud Catalaunum pastorem prefici non sinatis: insuper et fratri uestro  , eiusque militibus, sagittariis, ballistariisque domos episcopales contra ius et fas habitandas, et res Ecclesie in huiusmodi nefarios usus profligandas audacter nimium exponatis. Dico uobis: non erit diu inultum, si hec ita facere pergitis. Et ideo, domine mi rex, amicabiliter moneo uos et fideliter consulo uobis ut citius ab hac malitia desistatis, si forte iam ferire parantis manum, Niniuite regis exemplo, penitentia et humilitate preuenire possitis. Dure loquor, quia duriora uobis formido: sed mementote a Sapiente dictum, Meliora esse uerbera amici, quam fraudulenta oscula inimici .



EPISTOLA CCXXII  . AD IOSLENUM  SUESSIONENSEM EPISCOPUM, ET SUGERIUM ABBATEM SANCTI-DIONYSII. Queritur apud eos, uti Regis consiliarios, de iniquis eius contra Theobaldum molitionibus, contra pactum et pacem initam.


1. Scripseram Regi, arguens eum super malis que  fiunt in regno eius, ipsius, sicut dicitur, assensu: et quod rescripsit, dignum duxi uobis, qui de consilio eius estis, insinuandum. Miror enim si ita credit ut loquitur, et, si non credit, quomodo conscio mihi utique omnium  que ad pacem reformandam facta fuerunt, ista persuadere conatur. Ait enim, sicut potestis uidere in litteris eius, cum male seruata in parte Comitis pacta conaretur ostendere: »Adhuc suspensi manent episcopi nostri: adhuc terra nostra interdicta est.« Quasi uero cuiusquam ecclesiastici absolutio interdicti ad comitem Theobaldum pertineat, aut hoc ipse aliquo modo pepigerit se facturum. »Illusus est,« ait, »comes Radulfus, et iterum relegatus est.« Et hoc quid ad comitem Theobaldum? Nonne quidquid de  hac re promisit, fideliter elaborauit, et efficaciter adimpleuit? Ille uero deprehensus est in astutia sua, et cecidit in foueam quam fecit. En est hoc totum cur irrita faceret Rex pacta sua, que distinxerunt labia uestra? An propter hoc decuit incandescere iram Regis contra Deum et Ecclesiam eius, contra se ipsum et regnum suum? Itane propter hoc debuit obliuisci honoris sui, ut, ad debellandum hominem suum, quem non dico diffidauerat, sed nec submonuerat uel posuerat ad rationem, mitteret fratrem suum, idque per Catalaunum 206, de qua potissimum ciuitate scitis quid Rex cum comite Theobaldo pepigerit?

2. Sed Rex adhuc aliud addit, quod matrimoniis sibi moliatur coniungere, contra eius fidelitatem,  comitem Flandrensem et Suessionensem  . Et de fidelitate quidem suspicio est, non certitudo. Porro inanes suspiciones certis pactionibus preiudicare quale sit, uos uideritis. Quanquam id omnino credendum non fuerit de tali uiro. Numquid enim hostes sunt Regis, quibus alligatur Comes, et non magis homines eius et eius amici? Nonne consanguineus Regis, et, sicut fatetur, baculus regni comes Flandrensis est? Quid ergo contra Regis fidelitatem facit eius homo, et fidelis ipsius, si aliis eius amicis, suorum matrimoniis copulatur? Nonne si quis simplici oculo rem, ut est, consideraret, magna potius pax regni, magnumque robur, et magna posset putari securitas?

 3. Illud autem miror, quomodo Rex dicere non timuerit, cognoscere se quia nouerim ego, comitem Theobaldum in partem suam, contra Regem, comitem Radulfum trahere attentasse. Nam et uiua uoce nuntio nostro plus dixit quam scripserit, quod mandauerim sepius dicto Radulfo maximam partem peccatorum eius me suscipere, si uellet comiti Theobaldo  adherere. Si natus est homo ille per quem ista mandauerim, ueniat et arguat me palam: si scripsi litteras, proferantur in medium. uiderit ipse cui crediderit: certus ego sum quia nunquam nouerim quod imponit. Idem arbitror et de comite Theobaldo, quia et ipse omnimodis diffitetur. uideat proinde Deus et iudicet, quod nunc de suspicione comes Theobaldus arguitur ab eo qui manifeste contra pactiones suas ipsum sibi attraxit comitem Radulfum, contra Dei precepta, contra sententiam summi Pontificis adultero et excommunicato communicans.

4. Ait quoque Rex: »Pene habuimus duos grauissimos oppugnatores.« Et propheta subsannans respondet: Ibi trepidauerunt timore, ubi non erat timor . »Ecce,« inquit, »oppugnamur,  qui non oppugnauimus: persecutionem patimur, qui non persecuti fuimus.« Quis oppugnat, obsecro? quis oppugnat, quisue persequitur? Nonne comes obsecrat et humiliatur, honorare paratus ut regem, seruire et obsequi tanquam domino suo, obnixe pro pace supplicans, et bonam Regis  sibi conciliare satagens uoluntatem? Esto quod non sit ita, sed magis Comes Regi mala omnia moliatur: nonne ad id quod statutum fuisse scitis, fuerat recurrendum? Sic enim inter se pepigerunt ut, si qua de conuentionibus illis controuersia aut dissensio nasceretur, nichil mali sibi inuicem facerent aut quererent, donec coram nobis tribus pariter, et domino Autissiodorensi  , uentilata res esset atque discussa, qui et tunc mediatores fuimus: et si quid emergeret  controuersie, debuimus esse reconciliatores. At id modo omnimodis Comes flagitat: sed Rex abnuit.

5. Denique esto quod omnino male meruit Comes: sed Ecclesia Dei quid meruit? Quid, inquam, meruit, non iam sola Bituricensis Ecclesia, sed et Catalaunensis, etiam et Remensis, etiam et Parisiensis?  Habeat Rex aduersus Comitem ius: sed de quo iure, obsecro, de quo iure presumit ut Ecclesiarum possessiones et terras deuastet, ut Christi ouibus pastores prefici non permittat: ut his quidem electorum promotionem prohibeat, aliis uero, quod hactenus inauditum est, dilationem electionis indicat, donec uniuersa consumpserit, donec diripuerit pauperum facultates, donec penitus desoletur terra? An uos ei consulitis talia? Mirum ualde, si  contra uestrum consilium fiunt hec: 207 mirum magis et malum, si uestro consilio fiunt. Etenim consulere talia, manifeste schisma fabricare est, Deo resistere, Ecclesiam ancillare, et nouam in seruitutem ecclesiasticam redigere libertatem. Si quis Dei fidelis, si quis Ecclesie filius est, profecto stabit et opponet se, quoad poterit, murum pro domo Dei. Nam et uos ipsi, si pacem desideratis Ecclesie, sicut oportet filios pacis, quomodo non dicam tractatis  ea, sed uel interestis consiliis tam malignis? Quidquid enim mali fecerit, merito non Regi iuueni, sed consiliariis senibus imputatur.



EPISTOLA CCXXIII  . AD IOSLENUM EPISCOPUM SUESSIONENSEM. Satisfacit episcopo, cuius litteris prefixa talis erat salutatio, »Salutem in Domino, et non spiritum blasphemie.« Requirit nichilominus in eo maiorem zelum ad uindicandas Christi et Ecclesie iniurias.

1. Minime quidem ego spiritum blasphemie habere me arbitror, sed nec cuiquam maledixisse, aut maledicere uelle me scio, principi presertim populi mei. Ceterum quidquid illud sit, quo se lesam uestra Dignitas iudicat, peto ueniam. Scio enim qui dixit: Blasphemamur, et obsecramus .  Dico ergo cum beato Iob: Que locutus sum, utinam non dixissem: et ultra non addam . Iam, domino abbati Sancti-Dionysii pro communi querimonia scribens, utrique uestrum responderam, et putaueram me fecisse satis. Et quoniam, ut uideo, nondum quieuit indignatio uestra, que forsitan aduersus Ecclesie conculcatores iustius incanduisset, etiam uobis dico: schismaticos uos aut fomitem esse scandali, nec dixi, nec scripsi, nec credidi, et dico securus; nec uereor quod me mea pagina arguat mendacii. Scrutamini eam, si placet: et si ita inueneritis, reum me fatebor grandis sacrilegii, et reuera, sicut notatis, spiritu blasphemie agitatum illa scripsisse.

2. Ne tamen humilis satisfactio spiritum uideatur  excludere libertatis, dolui fateor, et doleo, quod nondum ea uos libertate, qua deceret, comperimus Christi ulcisci iniurias, Ecclesie defendere libertatem. Dolor iste compulit me scribere dura, non tamen illa que impingitis. Putaueram siquidem  nequaquam sufficere quod schismatis non estis auctores, nisi et eos qui sunt, cuiuscunque dignitatis sint, tota libertate pro uiribus cerceatis, et eorum consilium atque consortium exsecretis. Putarem, inquam, gloriam uobis esse, si dicere possetis et uos: Odiui ecclesiam malignantium, et cum impiis non sedebo . Numquid solum decebat zelus ille prophetam, et non hodie quoque a Domini sacerdote requiritur, de quo dicebat:  Nonne qui oderunt te, Domine, oderam, et super inimicos tuos tabescebam?  Optarem sane (ut salua uestra Serenitate [ hunc zelum uos exercuisse in puerum  regem, qui, non tam pueriliter quam crudeliter, sine causa irrita fecit et uestra sane consilia, et sua pacta. Sine causa regnum suum conturbat: bella ubique celis terrisque suscitat: ecclesias uastat, sacra temerat, exaltat iniquos, bonos persequitur,  perimit innocentes. Hec, inquam, uellem uos dolere, his contradicere et resistere, quod in uobis est. Sed meum non est magistrum docere Ioslenum, minus autem reprehendere episcopum, qui magis me et alios peccantes redarguere et errantes corrigere debet. En 208 quantum uos timeo. Clausam habetis epistolam, qui de priore aperta male suspicatus estis. Nam ego quidem nichil in hoc aliud cogitaui, nisi quod ad diuersos scribentem necesse est, iuxta consuetudinem, epistolam cera non claudere  . Iam et pro hoc quoque ueniam peto.



EPISTOLA CCXXIu. AD STEPHANUM PRAENESTINUM EPISCOPUM  . Malefacta Ludouici regis et iniurias in Ecclesiam, episcopos, aliosque exponit.


1. Loquitur Ieremias ad Deum pro aduersariis suis, ita dicens: Recordare, Domine, quod steterim in conspectu tuo, ut loquerer pro eis bonum, et auerterem indignationem tuam ab eis; et infert: Propterea, inquit, da filios eorum in famem, et deduc eos in manus gladii . Et adhuc alia in hunc modum eque grauia imprecatur illis. Quod  propterea nunc apud uestram Reuerentiam memorandum putaui, quoniam simile mihi aliquid cum Propheta uideo accidisse. uos enim scitis quomodo ego quoque pro Rege steterim in conspectu domini mei, corpore quidem absens, sed presens spiritu, ut loquerer pro eo bonum. Bona siquidem pollicebatur. Nunc autem, ipso reddente pro bono malum, cogor contraria scribere. Pudet erroris, et false spei quam de eo conceperam: et gratias ago quod pro eo simpliciter supplicans non fuerim exauditus. Putabam me deferre regi pacifico, et ecce inuenior grauissimo hosti Ecclesie assentasse  . Conculcantur apud nos sancta Ecclesia, turpiter ancillatur. Nam et electiones episcoporum prohibentur fieri; et sicubi id presumptum a clericis fuerit, electus episcopari  non sinitur. Denique sedet in tristitia Ecclesia Parisiensis, proprio destituta pastore; et nemo est qui de substituendo alio mutire audeat.

2. Non sufficit spoliari bonis presentibus domos episcopales: etiam in terras et in homines manus sacrilega circumquaque deseuit, totius insuper anni ex eis sibi reditus uindicando. uestra Catalaunensis fecit quidem electionem; sed qui electus est  ,  ecce iam diebus multis debito honore frustratur, et scitis quam non absque graui gregis dominici detrimento. Commisit Rex germano suo Roberto uices episcopi  : et ille in cunctis terris rebusque Ecclesie potestatiue uersans, et pro uice sua ubique haud segniter agens, infert celis quotidianas hostias, non plane pacificas, clamores pauperum, lacrymas uiduarum, planctus orphanorum, gemitus compeditorum, sanguinem interfectorum. uerum angustus est malitie eius ille episcopatus. Remensem inuadit, atque in terra sanctorum iniqua gerit, non clericis, non monachis, non sanctimonialibus parcens. Denique sancte Marie, sancti Remigii, sancti Nicasii, sancti Theoderici terras fructiferas, et uillas populosas, ita in ore gladii deuastauit, ut  pene in solitudinem redegerit uniuersas. Frequens in omnium auribus uox: Hereditate possideamus sanctuarium Dei . Sic Rex emendat quod in Ecclesiam Bituricensem Herodiano iuramento commisit.

3. Preterea Rex, nobis quidem non parum laborantibus, pacem cum comite Theobaldo fecerat; firme, ut putauimus, amicitie fedus inierat; et ecce occasiones querit quomodo recedat ab amico. Atque hoc grande crimen quod impingitur Comiti, quia cum baronibus Regis de liberis suis contrahit matrimonia  . 209 Suspecta est illi dilatatio caritatis, nec se putat regem, si se amauerint principes. Coniiciat prudentia uestra quid animi erga subditos gerat, qui de odio atque discordia, si fuerit inter  suos, se estimat fortiorem. uideat et perpendat si est hic homo a Deo, qui in suorum magis mutua simultate quam caritate confidit, cum caritas sit Deus : quod minime faceret, si sapientiam illius haberet qui ait: Fortis est ut mors dilectio, dura sicut infernus emulatio . Propterea ergo pacis conuentiones et constitutiones manifeste transgreditur: nec tenet pacta sua, que distinxerunt labia sua. Denique reuocauit in domum suam, et ad consilium suum uirum adulterum et excommunicatum  , quem ex constituto eiecerat; et pro exercenda maiori malitia, aliis multis nequam eque excommunicatis, periuris, incendiariis, homicidis, Rex et aduocatus Ecclesie  aduersus Ecclesie  amatorem et defensorem denuo sociatur, iuxta illud prophete: Si uidebas furem, currebas cum eo, et eum adulteris portionem tuam ponebas .

4. Ad hec cogit suo more episcopos ad maledicendum benedicendis, et iterum benedicendum maledicendis: et quoniam non obtemperatur pro suo  libitu sibi, circuit mare et aridam, ut inueniat iuratores, quorum periuriis, quos fortassis Deus coniungit, per homines separentur. Qua fronte, obsecro, tantopere aliis prescribere de consanguinitate laborat, homo cum sua  tertio ferme consanguinitatis gradu permanens consobrina?  Et quidem inter filium comitis Theobaldi, et comitis Flandrensis filiam; et item inter comitem Suessionensem, et filiam comitis Theobaldi, si consanguinitas sit, nescio: scienter enim illicita matrimonia nec laudaui unquam nec laudo: sed sciatis uos, et sciat dominus meus, prohibere horum nuptias, si quo modo coniungi fas fuerit, exarmare Ecclesiam est, et multam illi subtrahere fortitudinem. Nec aliam puto aduersantium ipsis nuptiis  intentionem, nisi ut in terris prefatorum principum non possint habere refugium quicunque audebunt contradicere schismati quod minantur. Hucusque zelus meus. Non possum enim ego emendare quod potui redarguere: potui et commonere eum qui possit. Zelus domini mei faciet hoc. Ipsum duxi necessarium in magno Ecclesie labore atque periculo compellandum; et per nullum dignius quam per uos, qui eius lateri et spiritui adheretis. Apud quem, queso, habete me excusatum, quod Rege mutato mutauerim stylum, qui ad ipsum Deum Dei prophetam dixisse scitis: Cum uiro innocente innocens eris, et cum peruerso peruerteris .



EPISTOLA CCXXu  . AD DOMINUM EPISCOPUM SUESSIONENSEM  . Hortatur ad studium pacis.


Laborauimus, sed de profectu adhuc questio est. Seminauimus multum, sed intulimus parum. Fatemur nos eguisse uestra opera et presentia. uerum quod eam non requisiuimus in tanta necessitate, per amicum communem sancti Dionysii abbatem docebimini. Nunc itaque ne de cetero dissimuletis, sed secundum sapientiam uobis a Deo datam studeatis que ad pacem sunt, monemus sanctam sollicitudinem uestram. Nam rogandus non estis pro tali re, qua utique constat non modo ualde honorificari ministerium uestrum, sed et turpari admodum si negligitis. In indicta celebritate apud Sanctum-Dionysium  speramus uidere uos  .



210 EPISTOLA CCXXuI  . AD LUDOuICUM REGEM FRANCORUM. Bernardus et Hugo queruntur de pertinacia regis in male ceptis: irritos esse suos in concilianda pace labores non sine regni eius exitio dolent

LUDOuICO Dei gratia illustri regi Francorum et  duci Aquitanorum, HUGO Autissiodorensis qualiscunque minister, BERNARDUS Clare-uallis uocatus abbas, diligere iustitiam, et iudicare terram sapienter.

1. Diu est quod egressi de domibus nostris, expositis propriis utilitatibus pro pace uestra et regni, fideliter, sicut nobis Deus est testis, laboramus. Tristamur autem quod aut nullum aut exiguum nostri laboris fructum adhuc tenemus. Adhuc pauperes clamant post nos, adhuc terra uadit quotidie in desolationem. Queritis que terra? uestra, non alia. Intra regnum enim, et contra regnum uestrum ista omnia mala perpetrantur. Nam siue amici, siue inimici uestri sint qui de guerra ista pauperantur, captiuantur, conteruntur; non aliunde  quam de regno uestro sunt. In quo manifeste imminere iamiamque uidetur sermo Saluatoris dicentis: Omne regnum in se ipsum diuisum desolabitur . Huc accedit quod ipsi diuisores et desolatores uos constituerunt sibi huius nequitie caput et principem, quem precipue debuerant metuere defensorem, et sentire ultorem. Nos autem credebamus uos tactum a Deo et illuminatum tantam illorum nequitiam aduertisse, et errorem uestrum agnouisse; et cupere omnino consiliis sanioribus a laqueo isto retrahere pedem.

2. Ceterum ab hac spe pene deiecit nos colloquium illud habitum nuper inter nos apud Corbolium. Scitis enim quomodo et quam irrationabiliter  a nobis tunc recessitis. Unde factum est quod sermonis illius, qui uobis in dicto nostro displicuit, reddere ad liquidum rationem pro uestra nobis turbatione non licuit: quam si exspectare placito corde dignaremini, forsitan cognouissetis et uos quod nil uobis indecens aut importabile dictum fuisset, secundum quod iam res uestra processit. Nunc autem sine causa turbatus, turbatos nos et confusos, et quid faciamus dubios anxiosque tenetis, homines qui uobis bona cupiunt et querunt. Quod non est aliud, nisi quia fraus iniquorum, et rumusculi parum scientium hominum, dicentium malum bonum, et bonum malum, conturbant uos. uerum nos, etsi conturbati, non tamen omnino desperati de auxilio Spiritus, quem uestrum animum  salubriter super malis preteritis concussisse persensimus, adhuc stamus et exspectamus ut redeatis ad cor, et quod prudenter cepistis, efficaciter compleatis. Huius rei gratia misimus fratrem carissimum nobis Andream de Baldemento  , qui  uobis ista plenius uiua uoce insinuet, et quidquid ad hec respondere placuerit, fideliter renuntiet nobis. Si autem persistitis, quod absit! non acquiescere sanis consiliis, mundi nos sumus a sanguine uestro: Deus non permittet Ecclesiam suam siue a uobis siue a uestris diutius conculcari.



EPISTOLA CCXXuII  . AD EPISCOPUM SUESSIONENSEM  Opem episcopi perquam sollicite et ardenter implorat.

Semper quidem egui officiis amicorum, homo nimirum mente semper et corpore miserandus: sed nunc 211 maxime opus et tempus miserendi, cum, urgente conscientia et aggrauata manu Domini super me, duro me carceri mancipaui  durus iudex in memetipsum. Si adhuc pater estis , sentiat filius, et ille filius, in quo usque ad hanc diem filialis ergo uos affectus non tepuit. Scio, scio difficile posse extorqueri clauam de manu Herculis: et ideo multum insto, quia rem peto difficilem. At quanto difficilior, tanto uiolentior ad promerendam redhibitionem. Grandis me fatebor beneficii debitorem, grandis prorsus, si obtinuero. Nec ignoro dare quam accipere beatius esse : sed cedo necessitati, occurro periculis, angustiis consulo, honesti plane nunc aut dissimulator aut immemor. Cedens itaque honorabiliorem uobis, ut dignum est, partem, mihi uerecundiorem assumo, non modo ad accipiendum inuerecundior, sed et importunior ad petendum. Peto ergo suppliciter, peto instanter, peto opportune, importune.  Nec enim illud peto, quod uos non deceat dare, aut me postmodum peniteat accepisse: etsi ita petere modo minus me deceat. Nam si liberatis pauperem a potente, in hoc nobis multum prestabitis, uobis plurimum. Eia, monstrauimus affectum, rem uos scitis, fructum prestolantur afflicti.



EPISTOLA CCXXuIII. AD PETRUM CLUNIACENSEM ABBATEM, CONQUERENTEM QUOD EI NON RESCRIBERET  .

Reuerendo patri et domino PETRO, Dei gratia Cluniacensium abbati, frater BERNARDUS Clare-uallis uocatus abbas, se ipsum quantulus est.

1. Itane iocari libet? Dignanter sane atque amicabiliter: sed si ita luditis ut non illudatis. Nolite mirari hoc. Nam suspectum id mihi facit uestra ipsa  tam subita et inopinata dignatio. Non enim multum temporis est, quod scribens ad uos debita reuerentia uestram Magnitudinem salutaui, et non respondistis mihi uerbum. Nec multo ante rursum scripseram ad uos ex urbe Roma, et nec tunc quidem uel unum  iota recepi. Modo miramini quod reuertenti nuper de Hispania nugas meas denuo ingerere non presumpsi? Quod si culpa est quacunque ex causa non scripsisse, sine culpa profecto non erit noluisse, ne dicam contempsisse rescribere. En in quo pro me faceret iustitia , nisi mallem occurrere gratie redeunti, quam retardare eam mihi, dum uel me inutiliter excusare uolo, uel alium accusare. Sed hoc dixi, ne quid clausum in mente retinerem quod ore non promerem, quod id uera recuset amicitia. De cetero quia caritas omnia credit , iam omnis suspicio de medio fiat. Gaudeo quod recaluistis prisce amicitie recordari, et uel lesum reuocare amicum. Libenter redeo reuocatus. Felix qui reuocor. Nullarum iam memor  sum iniuriarum  . En ego, qui fueram uestre profecto Sanctitatis seruus, et nunc, et ante, gratias ago: optime locatus sum, intimus uobis denuo factus, sicut dignamini scribere. Si forte intepueram, ut arguitis, haud dubium quin uelociter recalescam, fotus uestre uisceribus caritatis.

2. Et nunc quod placuit scribere obuiis manibus suscepi. Legi auide, libenter relego, et placet sepius repetitum. Placet, fateor, iocus. Est enim et iucunditate gratus, et serius grauitate. Nescio siquidem quo modo inter iocandum ita disponitis sermones uestros in iudicio, ut et iocus leuitatem non redoleat, et auctoritas conseruata hilaritatis non minuat gratiam. Porro auctoritas ita seruatur, ut illud sancti uiri merito 212 uobis possit aptari: Si quando  ridebam, non credebant mihi . Eia rescripsimus uobis, et puto iam iure exigimus ampliora quam promisistis. Dignum est ut sciatis que penes nos sunt. Decretum est mihi ultra non egredi monasterio, nisi ad conuentum abbatum Cistercium semel in anno. Hic fultus orationibus uestris, et benedictionibus consolatus, paucis diebus, quibus nunc milito, exspecto donec ueniat immutatio mea. Propitius sit mihi Deus, ut non amoueat orationem  uestram et misericordiam suam a me. Fractus sum uitibus, et legitimam habeo excusationem, ut iam non possim discurrere ut solebam. Sedebo et silebo, si forte experiar quod de plenitudine intime suauitatis sanctus propheta eructat: Bonum est, inquiens, exspectare Dominum in silentio . Et ne solus uideamini mihi lusisse, puto iam non audebitis me de hoc silentio meo reprehendere, et more uestro appellare soporem quod, ut puto, congruentius ac magis proprie sanctus Isaias cultum iustitie nominat , et de quo legitis in hoc ipso propheta, dicente Domino: In silentio et spe erit fortitudo nostra . Commendate me orationibus sancti conuentus Cluniacensis, salutato prius ex me seruo omnium,  si dignum iudicatis.





EPISTOLA CCXXI PETRI uENERABILIS AD BERNARDUM ABBATEM  . Bernardi litteris humanissime respondet, simulque causas dissensionum inter Cluniacenses et Cistercienses exponit.

Singulari ueneratione colendo, totis caritatis brachiis amplectendo, indiuiduo cordis mei hospiti, domno BERNARDO Clare-uallis abbati, frater PETRUS humilis Cluniacensium abbas, salutem, ad quam suspirat, eternam.

1. Quoniam tam dulcibus et iucundis amici litteris, quibus et ipse iucundus et citus occurrere debuissem, tardus rescriptor occurro: mirabitur fortassis solers Sanctitas uestra, et segnitiei uel contemptui,  ut timeo, deputabit. Sed absit utrumque! nec absit tantum, sed prorsus utrumque abest: cum fere nichil unquam, quantum ad litteras pertinet, uel libentius susceperim, uel studiosius legerim. Tarditatis causa ex parte exstitit lator earum, qui Cluniacum ueniens, nec me ibi inueniens, cum ipse non ualde remotus, hoc est Marciniaci  , essem, litteras quas ferebat mihi nec detulit nec misit, sed Cluniaci dimisit. Et ne uelut accusare bonum uirum  uidear; credo eum aut quibuslibet negotiis retractum, aut acerrime, que tunc incumbebat, hiemis austeritate, ne me conaretur adire, deterritum. Moratus sum et ego ibidem, tam niuibus quam negotiis detentus per mensem: et uix in initio Quadragesime domum redii. Suscepi tandem a subpriore, cui tradite fuerant, litteras illas uestras. Tractus est statim animus; et cum in affectum uestri multum ante caleret, longe amplius per easdem litteras flatu pectoris uestri succensus, nichil ultra frigidum tepidumue sibi inesse permisit. Tractus, inquam, sicque tractus est, ut, quod nunquam nisi sacrorum reuerentia Librorum me fecisse memini, perlectam epistolam mox exosculatus sim. Et ut eos quos poteram, quia tunc non omnes poteram, in uestre  caritatis affectum, more mihi solito, excitarem, circumpositis quibusque quod mihi soli legeram, relegi, eosque erga uos in maiorem dilectionis affectum pro uiribus commoui. Recondi statim eas, et argenteis siue aureis, quos, pro more mihi a patribus relicto, ad opus eleemosyne mecum ferre soleo, adiunxi. Nec incongrue. Nam super omne aurum et argentum uestra mihi gratia, bona uestra caritas est pretiosa.

213 2. Rescribere quod animo insederat, sequenti die statim uolui: sed a quotidiano, imo pene continuo exactore alia reposcente prohibitus, conticui. Imperauit mihi plane silentium, cui resistere non poteram, durissimus imperator; et cura multiplex infinitarum causarum non uno tantum, sed  multis me diebus silere cegit. Transibant quandoque quindecim dies, quandoque integer mensis, quandoque continui menses, quibus scribere semper nitebar; nec imperatore iam dicto permittebar. Rupi tandem importunum uinculum: et, licet egre, iugum oneris et sceptrum exactoris furtim scriptitando superaui. Ac ne superfluus uidear tantopere excusans tarditatem resribendi, ipse excusare cegistis, dum dixistis: »Non multum temporis est, ex quo scribens ad uos, coronam uestram  debita ueneratione salutaui, et non respondistis mihi uerbum: nec multo ante rursum ex urbe Roma uobis scripseram, et nec tunc quidem uel unum iota recepi. Modo miramini quod reuertenti nuper de  Hispaniis nugas meas denuo uobis ingerere non presumpsi? Quod si culpa est quacunque ex causa non scripsisse, sine culpa profecto non erit noluisse, ne dicam contempsisse rescribere.« Hoc quidem uos.

3. Sed quid ego? Istud plane. Negare, inquam, culpam, quam imponitis, nullo modo possem, si tanto amico primo scribenti rescribere contempsissem. Fateor enim quod primum scribenti uere rescribere debuissem: sed, prout recolere possum, dum in Urbe moraremini, scripsi ego prior, rescripsistis posterior uos. Non ergo ad me pertinuit rescribere, qui prior scripseram: sed uestrum fuit  rescribere, quia prior scripseram. Et potuissem quidem scribere etiam rescribenti: sed plena, scriptoque meo ad unguem satisfaciens responsio uestra silentium mihi imposuit respondendi. Quod si ita est, culpa mihi imposita me deserens, uos incipit intueri, quia inculpabilem culpare, et sarcina aliena, ne dicam uestra, aggrauare humeros fratris innocentis uoluistis. Quod uero uice alia idem a me factum dicitis, quia rei memoria menti non inest, responsio deest. Que si forte adesse potuerit, aut probabilis excusatio aut humilis satisfactio deesse non poterit. Sed addidistis: »En in quo pro me faceret iustitia.« Et ego: Interim iuxta causas premissas pro me facit iustitia, quia apud me non inuenitur culpa. Iam, si non parcerem, et lesum, quod de uobis dixistis,  amicum me uocare potuissem, et lesionis uel iniuriarum penam merito exigerem. Sed parco more meo, sed cuncta etiam non rogatus remitto. »Nullarum,« ut dixistis, »memor sum iniuriarum.« Nam et hoc ad sequentem materiam pertinet, ut qui notas simultates de multorum cordibus, non ludo, sed serio excludere satago, et ad excludendum uos incitare intendo; prior ipse omnibus indulgeam, et quod ut alii faciant, laboro, ante ipse faciam.

4. Sd rursum forte dicetis: Itane iocari libet? Libet equidem, sed uobiscum. uobiscum certe, sed non ita cum aliis. Nam cum quibusdam aliis grauitatem excedere, uanitatem incurrere formidarem: at uobiscum uanitatem non uereor; caritatem, ne labatur, persequor. Unde dulce mihi est semper  uobiscum loqui, et melleam inter nos caritatis dulcedinem iucundis sermonibus conseruare. Caueo enim, quantum possum, de illorum fratrum numero esse, qui oderant Ioseph in corde suo, nec poterant ei quidquam pacifice loqui . Utinam et sic  omnes nostri uestrique fratres facerent, et a linea caritatis, qua sola post fidem, et Baptismatis sacramentum fratres dicuntur, et qua speciali consanguinitate sibi iunguntur, non degenerarent, metuerentque quod ait Apostolus: Periculum in falsis fratribus . Utinam plane hoc omnes facerent, et cor a cogitatu doloso, linguam, iuxta Psalmum quem frequentant, a uerbo aspero custodirent. uidentur  ista, que premisi, magna promittere, et uelut ad peragenda maxima 214 se preparare. Sed ne de his illud usitatum dicatur,

Quid tanto dignum feret hic promissor niatu? 
fateor me non tantum maximam, sed nec magnam, nec modicam habere causam uobis scribendi . Est tamen magna, et in tantum causas omnes precellens, ut excellentior omnibus ab Apostolo dicatur; et si eius  nomen queritur, ab eo caritas nominatur .

5. Hec mihi tota et sola causa scribendi fuit; quam me persone uestre integram seruare confido, quamque nostros uestrosque sibi ad inuicem melius solito seruaturos, uestro maxime studio, non despero. Nam quantum ad eam caritatem spectat, quam uobis in abdito cordis mei iam ab antiquo reseruo; uidetur mihi quod aque multe, ut scriptum est, non poterunt eam exstinguere, nec flumina obruere. Hoc in quibusdam casibus mihi sepe expertus uideor, quod aque multe non poterunt eam exstinguere, nec flumina obruere . Quando enim exstingui uel obrui poterit sincerus erga uos et ignitus mei pectoris affectus  quibuslibet sinistri rumoris riuulis, cum nec aque multe decimarum potuerint eum exstinguere, nec impetus Lingonensium fluminum obruere  ? Nostis quod dico, nec ob aliud dico nisi ut constantis in amoris proposito erga uos animi mei insignia recolens, stabilem de cetero me esse posse, prudentia uestra presumat. Presumo et ego hoc idem de uobis, nec a cordis uestri penetralibus me cuiuslibet impulsu posse excludi confido. Sed cum uterque nostrum pastor dicatur, cum ouilia nostra non parua Christi multitudine sint referta, cum utrique precipiatur, Diligenter agnosce uultum pecoris tui : uidendum est si pecus nostrum nobis notum est, si ualet, si languet, si debile,  si robustum, si mortuum certe uel uiuum. Nam cum dilectus ille Discipulus dicat, Qui non diligit, manet in morte , quid ego de languore pecudis mee sollicitor, cum eam iam mortuam esse cognoscam? Si enim in morte manet qui non diligit, in qua morte manet qui odit? si in morte manet qui non diligit, in qua morte manet qui detrahit? Ad quid hoc dico?

6. Cerno aliquos, tam de nostris ouilibus, quam de uestris, aduersum se inuicem iurata bella suscepisse: et eos qui in domo Domini habitare unanimes debuerant, a caritate mutua desciuisse. uideo eos de eiusdem domini esse familia, de eiusdem regis esse militia: eodem nomine christianos, eodem et monachos nuncupari. Intueor non  solum communis fidei uinculo, sed insuper eiusdem monastice regule iugo submissos dominicum agrum multis sed diuersis sudoribus excolere: et cum eos, ut dixi, christianum nomen coniungat, cum monastica professio uniat, sola eos mentium nescio que occulta et nefanda uarietas separat, et ab illa sincera cordium unitate, in quam uidentur congregati, disgregat. Et, o res plena lamentis, nec ullis lacrymarum fontibus digne deflenda! superbum archangelum de celis proiectum rursum celestia occupasse, et qui in aquilone sedem suam stabilire non potuit, in meridiana, hoc est in splendidiore celi parte, eam firmasse. uere ita plane, ita se fecisse  gloriatur, quando, expulso eo qui habitat in celis, et cuius locus non in mutuo rancore, sed in fraterna pace factus est, mentibus hominum professione celestium, exemplo splendentium, iure tyrannico principatur. Cumque fortem illum, atrium suum diuturna pace custodientem, fortior superueniens uicerit; cum mundi principem foras eiecerit; cum solium eius, qui rex est filiorum superbie, etiam in laicis christianis euerterit: quibus putas planetibus erit dolendum, si euersum in aliis nequitie sue thronum Satan in monachorum cordibus erexerit? Absit, absit ut ille qui sic a Saluatore eneruatus dicitur, ut ipsius etiam ancillis ligetur, ut ipsi a seruis eius uelut aui illudatur, in tantum ipse seruis eius et ancillis 215 illudat, eisque ut  uilibus mancipiis dominetur!

7. Sed cur sibi aduersantur? cur sibi detrahunt? cur ab inuicem consumuntur? ueniat, rogo, ueniat materies litis in medium: et si quid iuste querele aduersum se inuicem afferre potuerint, equis decernentibus arbitris terminetur. Quid exigis, queso, frater a fratre? et ut in duobus nominatis omnium dissidentium uarietas comprehendatur, quid exigis, inquam, frater Cluniacensis, a fratre Cisterciensi, uel e conuerso? Si urbes sunt, si castra, si uille, si fundus, si possessio aliqua terrena uel parua, uel magna; si denique aurum, si argentum, si quelibet quantitas uel qualitas pecunie; dic age, propone. Adsunt iudices, non iniquitatis,  sed equitatis, omnes huiusmodi lites statim dirimere preparati. Facile pax reformabitur, lesa caritas curabitur, postquam pro talibus uel similibus ortum fuisse tantum cordium discidium cognoscetur. Sed uideo utrumque uestrum omnia ista abiecisse, nichil uobis in terris residui fecisse; pauperem Christum beata paupertate ditatos uos sequi proposuisse. Non est ergo hic materies quam querebam. Sed non desistam, non fatigabor, non quiescam, donec ad fundum inquisite ueritatis perueniam.

8. Est fortasse inter uos litis huius causa, diuersa consuetudo, uaria monastici ordinis obseruatio. Sed si hec, karissimi, tanti mali causa est, ualde irrationabilis, et, quod salua utriusque uestrum  gratia loquor, ualde puerilis et stulta est. An non uidetur uobis irrationabilis, puerilis et stulta, quam omnis ratio destituit, et cui omnis sanum sapiens contradicit? Nam si uaria consuetudo, si multiplex rerum infinitarum uarietas, Christi seruos a mutua caritate diuellere debet; quid iam pacis, quid concordie, quid unitatis, quid tandem de lege Christi non solum monachis, sed et omnibus Christianis residuum erit, de qua a magno Apostolo dictum est: Alter alterius onera portate, et sic adimplebitis legem Christi?  Si, inquam, lex Christi, id est caritas, ab omnibus diuersos usus sequentibus relinquenda est; nusquam  plane ultra querenda est. Nusquam enim inueniri poterit, postquam ab omnibus morem diuersum sequentibus exclusa fuerit. Nonne, karissimi, totus orbis terrarum Christi Ecclesiis iam ab antiquo refertus est? Cumque omnem pene numerum excedat multiplicitas Ecclesiarum sub una fide et eadem caritate Deo famulantium, tanta pene apud eas inuenitur uarietas usuum, quanta infinitas est locorum. Hoc in cantibus, hoc in lectionibus, hoc in omnibus ecclesiasticis officiis, hoc in uestitu uario; hoc, preter authentica que mutari non possunt ieiunia, in ieiuniis diuersis; hoc in uniuersis similibus, que pro temporum, locorum, gentium, regionum uarietatibus, a prelatis Ecclesiarum, quibus, secundum Apostolum, quantum ad talia pertinet,  in suo sensu licet abundare , instituta sunt. Relinquent ergo omnes iste Ecclesie caritatem, quia mutauerunt consuetudinem! cessabunt esse Christiani, quia uidentur in diuersis usibus uarii! peribit ab his omnibus summum pacis bonum, quia unusquisque modo uario operatur bonum! Non ita sensit uita et uerbo doctor Ecclesie Ambrosius, qui de ieiunio sabbati loquens, quod Rome seruari uiderat, et Mediolani episcopus factus seruari non inuenerat, ait: »Quando Rome sum, ieiunium a Romana Ecclesia seruatum custodio: quando Mediolani, morem eiusdem Ecclesie sequens non ieiuno « Hinc et pater Augustinus bone matris sue deuotionem describens, narrat eam iuxta morem quem apud Africanas Ecclesias  teneri uiderat, oblationes suas contra Ecclesiarum Italie obseruantiam Mediolani uoluisse offerre, sed ab Ambrosio prohibitam fuisse .

9. Sed quid in istis laboro! Frustra rem patentem multiplicibus testimoniis uel exemplis cingerem: maxime cum nec apud antiquos ipsius paschalis temporis dissonantia, nec apud modernos ipsius sacrificii christiani inter Grecos et Latinos nota uarietas, caritatem ledere, uel schisma aliquod unitatis gignere potuerit. Testes sunt precedentis rei Patres sancti et eorum, 216 quos Ecclesie reliquerunt, approbati libri, quod alio tempore Oriens, alio Occidens, alio in eadem Britannie insula  Angli, alio Scoti christiani, scilicet antiquiores, Pascha Domini celebrabant. Testes sumus et nos temporis nostri, qui Romanam Ecclesiam, et totam latinam Linguam offerre Deo salutare sacrificium azymi panis uidemus; cum greca Ecclesia et maxima Orientis pars, ac barbare sed Christiane gentes sacrificare de fermentato dicantur. Cum hoc ita sit, nec antiqui nec moderni propter tam celebres et famosas usuum dissonantias a caritate mutua desciuerunt: quia nichil quod fidem uel caritatem lederet, in his omnibus inuenerunt. Ad quid istud! Ut, si propter uarios usus uestri, o fratres, animi uariati sunt si propter diuersitatem consuetudinum diuersificati sunt; si propter alium et alium morem ab Ecclesiarum institutoribus uobis traditum, a pacis  uel unitatis caritate languerunt; tantorum Patrum tam uenerandis exemplis in unum redeant, et more sanctorum, qui conualuerunt de infirmitate, fortes facti sunt in bello, a caritatis super omnem morbum formidando languore conualescant.

10. Sed dicetis: »Aliter usuum uarietas accipienda est in diuersis Ecclesiis, aliter in eiusdem Ordinis uiris. Si Ecclesiarum multarum usus salua fide et caritate uariantur, mirum non est; sed si eiusdem propositi et professionis homines non eumdem institutionum morem seruauerint, mirum est.« Estne, inquam, hoc totum, quod uos karissimi, ab inuicem diuidit? est hoc totum, quod caritatem in uobis ledit? est hoc totum, quod filios pacis inter se pacificos esse non sinit? Si laicus homo cum his  qui oderant pacem pacificus erat , monachus homo cum monacho homine nefando duello certabit? Filius lucis filios tenebrarum, ne pacis bonum turbetur, diligit: filius lucis filium lucis, quod ad propositum, non ad monachum refero, impugnabit? Si hec certe tota est animorum uestrorum indignatio, si hec tota caritatis lesio, facile curabitur, sed si abfuerit obstinatio. Attendite ergo ne lucem sensuum uestrorum proprie sententie amor obnubilet, quia unitatem assequi non meretur, quisquis non ipsam, sed quod uult ipse, tuetur. Unde rogo ut, absque studio partium et proprie sententie defensande, utrum hec iusta discidii causa sit discutiatis; et, cum iniustam esse cognoueritis, discissos animos uniatis. Nam ecce sub eadem Regula  uterque uestrum militat, qua speciali militia salutem eternam se quisque uestrum posse consequi sperat. Quod si neuter uestrum spe sua frustratur, nescio quis locus discordie, quis discidio, quis oblocutioni superesse iam possit.

11. Dixistis enim mirum esse si eiusdem propositi et professionis homines non eumdem institutionum seruauerint morem. Ad quod ego: si eiusdem propositi et professionis homines non eumdem institutionum morem seruauerint, et tamen obseruationibus diuersis ad eamdem salutem et eternam uitam peruenerint, quid refert! Quid plane refert, quid obest, si uario tramite ad eamdem regionem, si multiplici uia ad eamdem uitam, si multiplici itinere  ad eamdem, que sursum est. Ierusalem peruenitur, que est mater nostra? Si enim tu, o Cluniacensis, Cisterciensem, aut tu, Cisterciensis, Cluniacensem in assumpto proposito errare cognosceres, et iuxta Scripturam, per uiam que uidetur hominibus recta, ad interitum tendere preuideres; iusta, fateor, tibi esset causa fratrem corrigendi, reuocandi, aut, si audire te nollet, obiurgandi et detestandi. Tunc certe si obloquereris, si contradiceres, si et odires, te iuste iudicare, te recte agere confiterer, maxime cum de talibus audiam magnum prophetam Deo dicentem: Nonne qui oderunt te, Domine, oderam, et super inimicos tuos tabescebam? Perfecto odio oderam illos, et inimici facti sunt mihi . Gratularer insuper te non  surdum esse auditorem Scripture dicentis: Discurre, festina, suscita amicum tuum; ne des somnum oculis tuis, nec dormitent palpebre tue : et illius: Maledictus 217 qui prohibet gladium suum a sanguine . Tunc iustas plane odiorum tibi causas esse faterer, et ad debellandos hostes Dei, et eos qui secundum Apostolum in hypocrisi faciunt mendacium , gressus tuos et ego accinctus zeli gladio comes indiuiduus comitarer. At nunc cum sub eadem [supple regula] uariis sed sacris institutis utrumque uestrum de terris ad celos tendere uideam, et per diuersas semitas ad idem brauium tendentes sic currere, ut comprehendatis: non superest tibi, ut mihi uidetur, causa aliqua indignandi, non odiendi, non obloquendi.

 12. Sed exigis adhuc ut quod dixi probem, et quomodo sub eadem Regula, uel eiusdem Regule professione, per diuersos tramites tuto monachus incedere possit ostendam. Ad quod mihi perfacilis patet responsio, et auctoritas iuncta rationi non deest: posse et te Cluniacensem tuo usu, et te Cisterciensem tuo more, et feliciter per uiam mandatorum Dei currere, et felicius ad finem cursui debitum peruenire. Et quia eam, que semper in talibus premittenda est, auctoritatem premisi; premittatur et in hac serie ipsa, nec ratio modico saltem interuallo disiungatur ab ipsa.

13. Sed quid obiicis, frater? »Dico eiusdem Regule professos eiusdem Regule mandata non similiter  obseruare.« uerum est, inquam, quod dicis, eiusdem Regule mandata in quibusdam capitulis ab eiusdem Regule professis dissimiliter obseruari. Sed ne huiusmodi monachos propter ista reos existimes, ne hac de causa preuaricationis arguere audeas, audi celestem, imo Regis celorum auctoritatem: Si oculus tuus fuerit simplex, totum corpus tuum lucidum erit . Audi et Apostolum: Omnia uestra in caritate fiant . Audi et patrem Augustinum: »Habe caritatem, et fac quidquid uis.« Audi et ipsum Regule scriptorem, imo ipsius Regule dictatorem Spiritum sanctum: »Sic,« inquit, »abbas omnia temperet atque disponat, ut anime saluentur; et quod faciunt fratres,  absque murmuratione faciant .« Et quid clarius? quid apertius? quid lucidius? Nonne ipsa uerborum serenitas absque omni prorsus nubilo sese ostendit, et clarissimam ueritatis lucem, remoto omnium nubium uelamine, mortalibus manifestat? Ecce Magister celestis totum corpus tuum, o frater, simplicitate oculi, hoc est uniuersa opera tua, puritatis intentione, lucida esse docet: ecce post ipsum summus Ecclesie doctor omnia tua in caritate fieri precipit: ecce maximus post Apostolos Ecclesiarum instructor, omnem tibi que uolueris faciendi potestatem, caritate manente, concedit: ecce ipse, cui inniteris, Benedictus pater, abbatem sic omnia temperare iubet, ut anime saluentur et murmur absit: et saluti sub eadem Regula  diuersa sequentium metuis! Nonne cernis tutissimos ab omni periculo, quorum  precepta a qualibet uarietatis mobilitate uel culpa, intentio saluandi animas iuxta ipsam Regulam excusat!

14. Sed iam, ut et ipsa ratio auctoritatibus premissis in omnibus famulari intelligatur, eique indiuisibiliter coherere, subiungantur aliqua de instanti questione capitula, in quibus simplici oculo, sincera caritate, saluandarum animarum intentione, quedam mutata monstrentur. Nam his demonstratis, nichil, ut arbitror, quantum ad presens negotium pertinet, tibi querendum relinquam. Simplici namque oculo tu uteris, qui non ipsi post annum nouitio aditum claustri aperis:  quia, iuxta apostolum  et Regule uerba , spiritum nouiter uenientis, utrum ex Deo sit, per totius anni spatium perscrutaris. Simplici oculo et tu uteris, qui aduenientem infra eiusdem anni metam suscipis: quia eum per tantum temporis dilatum, ad pristinas feces, et ad prioris uite detestanda mala redire formidas. Simplici oculo tu uteris, qui duabus tunicis, et duabus cucullis, uel eiusdem generis paucis additis uestibus contentus es; quia etsi non preceptum , consilium tamen uel existimationem scriptoris Regule sequi, quam alterius generis uestes addere uel assumere maluisti. Simplici oculo et tu uteris, qui usum 218 mediocrium pelliciarum admisisti: quia debilibus, quia  infirmis, quia delicatis, quia omnibus, quantum ad frigidiores terrarum partes pertinet, ne murmurarent, ne languerent, ne rationabili necessitate subtracta et aliqui a proposito recederent, prouidisti. Simplici oculo tu uteris, qui nonnisi tertio fugitiuos reuertentes recipis: quia et ipsa Regule uerba conseruare , et a frequenti fuga stultos uel instabiles monachos studes, negato demum reuersionis aditu, deterrere. Simplici oculo et tu uteris, qui plus quam tertio monachum redeuntem recipis: quia times ne, uenia denegata, expositus hostibus pereat, et ouem uagabundam lupus, qui et clausas rapere ac dispergere solet, interimat.

 15. Simplici oculo tu uteris, qui absque exceptione aliqua regularia ieiunia, tam estatis, quam hiemis, obseruas: quia et prout ea tradita sunt, uis conseruare, et prolixioris abstinentie cumulatiorem fructum recipere. Sed, quod puro caritatis animo loquor, octo diebus Natalis Domini, Epiphania, Purificatione, qui uere per omnia dies dominici sunt, ieiunia a quibuslibet obseruari non satis approbo. Simplici oculo et tu uteris, qui et hos dies quos predixi, et omnem authenticam duodecim lectionum solemnitatem ab hac regularium ieiuniorum consuetudine excipis: quia ipsum Dominum, quia Apostolos, quia quosdam alios sanctorum et sic honorare conaris, et omnium pene religiosorum sic ieiunantium morem imitari proponis. Simplici  oculo tu uteris, qui opus manuum secundum Regule preceptum obseruas: quia et Regule obedire , et otiositatem inimicam anime, secundum eiusdem Regule dicta, talibus exercitiis, tam sacris, non solum monachicis sed et apostolicis institutionibus uis cauere, et, in quantum facultas datur, iuxta patres antiquos, et uite necessaria prouidere. Simplici oculo et tu uteris, qui hoc opus manuum ex parte postposuisti: quia non in siluis nec in desertis, sed in medio urbium et castrorum constitutus et undique populis circumseptus, nec toties et toties ire ac redire horum causa operum, per promiscuam utriusque sexus multitudinem, absque aliquo uel plurimo periculo potes; nec insuper opportuna loca, ubi talibus exerceri operibus possis, plerumque  possides. Sed ne inimica religiosis otiositas te uacante locum tibi nocendi inueniat, aut ubi et quando potes manibus operaris, aut ubi non potes, opus hoc manuum operibus diuinis per uices uariando compensas: sicque, ne domum pectoris tui uacantem nequam spiritus sibi uindicet, quibus potes sacris studiis totum uite tue tempus occupas.

16. Simplici oculo tu uteris, qui in omnibus aduenientibus uel discedentibus hospitibus, inclinato capite, uel prostrato omni corpore in terram, Christum adoras, eisque uniuersis pedes abluis: quia precipuum hospitalitatis bonum, secundum Euangelii et Regule  decreta, summo excolere studio, ut decet, satagis, et tam sancte  humanitatis exhibitione condignam mercedem tibi uindicare contendis. Simplici oculo et tu uteris, qui non ante omnes hospites prosterneris, qui non omnibus pedes abluis: quia impossibile omnino tibi esset ante tantam hospitum multitudinem assidue aduenientem semper in terram prosterni, omnibus pedes abluere; in tantum ut, si ad ista continue uacare uelles, cunctis aliis Ordinis tui exercitiis omissis, nec istud solum explere ualeres. Et quia quod impossibile tibi esse perspicis, omittis; quod hospitum susceptioni necessarium est, pro uiribus exhibes, eosque quo potes honore prosequeris: a iam dictis, que explere non uales, simplicitate oculi excusaris. Simplici oculo tu uteris, qui mensam abbatis cum hospitibus et peregrinis semper  esse uis: quia et Regule obedire , et hospitibus tibi humanius deseruire uideris. Simplici oculo et tu uteris, qui mensam abbatis non semper cum hospitibus, sed semper cum fratribus esse decernis: quia multorum abbatum  profusioni, qui hospitum occasione 219 sibi propitii, suis impii esse solebant, eum ad mensam communem reuocando mederis.

17. Simplici oculo tu uteris, qui uelut Esdras legem, qui uelut Machabei ruinas templi Dei, sic tu monastici Ordinis plurima detrimenta, multasque in multis multorum monasteriorum morumque ruinas reparare laboras: et, delicatis magis quam necessariis condescensionibus explosis ad antiqui et  primi feruoris morem, nostrorum temporum teporem reuocare contendis. Simplici oculo et tu uteris, qui ita et Regule et Ordinis mandata moderaris, ut, secundum eiusdem Regule uerba , sit et quod fortes cupiant, et infirmi non refugiant: ut qui pane non potest, lacte saltem, ne uitam perdat, alatur: et qui anhelis cursibus propositum brauium comprehendere non ualet, lento saltem pede ad illud pertingere doceatur; quia non minus patrie inhabitator dicitur, qui ad eam post annum, quam qui post mensem reuertitur. Quod tamen saluo itinerantium diuerso labore dico: quia, iuxta apostolicam uocem: Unusquisque propriam mercedem accipiet secundum suum laborem . Habes tu huius propositi tui Benedictum auctorem,  cuius licet scripta, ubi caritas iubet, ipso teste minime sequi cogaris, sequi tamen, quia tanto uiro congrua uisa sunt, deuotione laudabili delectaris. Habes et tu institutionum tuarum eumdem Benedictum auctorem, qui ad finem caritatis uniuersa scripta sua redigi precipit, et animarum saluti quoquo modo, isto uel illo ordine inseruire. Habes et Maurum precipuum inter eius discipulos discipulum, qui ab eo missus ad Gallias, aliqua uel multa de eius Regula, eo quem supra scripsi oculo legitur immutasse. Habes et plurimos post ipsum monasteriorum patres, quos Spiritu Dei pro temporibus, pro locis, pro personis, ad moderanda sepe dicte Regule scripta actos esse, et uita precellens, et innumera tam in uita quam post mortem  a Deo per ipsos facta miracula, luce clarius manifestant.

18. Et quid ultra dicam? Simili ratione per reliqua omnia que uidentur diuersa capitula currente, simplicem oculum, quem alius caritatem, alius saluanda rum animarum intentionem nuncupat, ubique reperies; et hoc modo nichil diuersum, nichil dissonum  in his que uarie seruari uidentur, inuenies. Istis adiicio, quod tamen omnibus patet, nichil pene talium in Regula preceptum, sed cum conditionis additamento, et abbatis temperamento prolatum. Quod etiam si imperatiue dictum fuisset, nequaquam simplici oculo, id est caritati euangelice, preiudicare potuisset. Talia  enim, ut nosti, de numero preceptorum mobilium sunt: et quando caritas imperat, absque aliquo transgressionis timore mouenda sunt. Nec suspecta esse debet hoc respectu Regulam professis Regule preuaricatio: quia regula illa illius sancti patris ex illa sublimi et generali caritatis regula pendet, ex qua et in qua, iuxta ueritatis uerba, uniuersa lex pendet et Prophete . Quod si uniuersa lex, tunc et illius Regule lex. Monachus ergo Regulam patris Benedicti profitens, tunc eam uere seruat, quando in seruatis uel mutatis quibuslibet eius capitulis, caritatis legem ubique conseruat.

19. Quid igitur? Si hec certe, o fratres, tota mutui erat causa discidii, nonne iam uobis prorsus  exclusa uidetur? nonne iam fraterna pace uniri debent corda monachorum, cum uaria illa, propter que discissa fuerant, simplex fecerit caritas unum? Nonne multa unum facit, que sub uno monastici Ordinis, uel unius Regule proposito diuersa, sed bona sequentes, ad unum summi boni uel sempiterne uite debitum finem perducit? Fiat ergo pax, o Ierusalem, in uirtute tua, ut sequatur et abundantia in turribus tuis. Sed ne forte inueniamur de illis esse qui dicunt: Pax, pax, et non est pax ; scrutemur si qua adhuc diuortii causa supersit, ne forte, nobis dormientibus ac securis, repentinus de cauerna sua anguis exsiliat, et aliquem ex nostris uel uestris incautius quiescentem mordeat.

 20. Fortassis enim uestes iste coloris diuersi incentiuum 220 discordie prestant, et multiformis uarietas uestium uarietatem quoque parit et mentium. Nam, ut pene assidue cerno, et omnibus ipsis quoque negligenter intuentibus aduertere perfacile est, niger  monachus album fortuitu occurrentem obliquo sidere respicit: albus nigrum uix media oculi parte et quando se ingerit, contuetur. uidi plurimos, non recordor quoties, de nigrorum numero, occurrentem quempiam album, quasi monstrum ridentes, et uelut si chimera uel centaurus, uel portentum aliquod peregrinum oculis ingereretur, uoce uel gestu corporis se stupere significantes. uidi e conuerso loquaces prius, et multa passim occurrentia ad  inuicem conferentes albos, nigro quolibet adueniente subito obmutuisse, et uelut ab hostibus hostium secreta rimantibus, silentii sibi remedio precauisse. Intuitus sum utriusque generis hominum linguas tacentes; oculos, manus, pedesque loquentes: et quod uoce, ne proderentur, indicare nolebant, gestuum suffragio clarius inclamasse. uocem mutam, membra loquacia; et, peruerso nature ordine, lapidibus clamosos homines, hominibus taciturnos. Recordatus sum sepe, talia uidens, illius Salomonici uerbi, quo de simili hominum genere fatetur: Annuit oculis, terit pede, digito loquitur, prauo corde machinatur malum, et in omni tempore iurgia concitat . Et, o pessimi angeli et  a Deo proiecti prauum et pertinax consilium! qui nolens se solum eterne paci periisse, socios sibi sue perditionis undecunque acquirit: et, ut gloriosiore palma letetur, cedros uel abietes paradisi Dei, cuius ipse olim colonus exstitit, uiolento nequitie sue impulsu subruere conatur. Dolet sibi periisse heresum palmam, qua priscis temporibus Ecclesiam Dei scindere consueuerat: et, uidens se fidem nullo iam pacto ledere posse, Spiritu Dei eadem fide replente orbem terrarum, ad caritatis mutue lesionem totum conatum conuertit. Nam quia, ut infideles sint, hominibus christianis iam persuadere non potest; toto conamine, ne se inuicem diligant, elaborat. Iam Arii, iam Sabellii, iam Nouati, iam Donati, iam Pelagii, iam antiquioris horum exsecrandi  Manichei secta periit; iam innumerabilium hereticorum nebule lucem fidei obumbrantes, Dei flante spiritu, euanuerunt, et meram nobis diem, omni remota caligine, reliquerunt: sed his succedens africus turbo, omnia subito turbare contendit; et quia fidem preualuisse cognoscit, lesione caritatis pristina damna recompensare molitur.

21. Sed ut, deploratione omissa, ad ea que ceperam stilum reducam: cur tibi, o albe monache, nigredo fratris tui, non mentis, sed uestis, exsecranda uidetur? Cur tibi, o niger monache, albedo fratris tui, non mentis, sed uestis, admiranda creditur? Nonne uterque uestrum de ouibus Pastoris illius est, qui dicit: Oues mee uocem meam audiunt, et ego Dominus agnosco eas, et sequuntur me: et ego  uitam eternam do eis, et non peribunt in eternum, neque rapiet eas quisquam de manu mea?  Et quis unquam pastor, non dicam Deus, sed uel homo, de uelleribus ouium suarum discoloribus disputauit? quis unquam causatus est? quis unquam magis albas, quam nigras; nigras, quam albas, suas esse oues iudicauit? quis unquam non utrum nigre uel albe, sed utrum nigre uel albe de eodem suo grege essent, attendit? Et, o malitia hominum! et, o innocentia pecudum! o constans in sua origine creata in brutis animalibus substantia! o peruersa in rationali animante natura! quis unquam albus aries nigrum dedignatus est? que unquam ouis nigra albam detestata est? Nonne communiter, nonne pacifice, nonne omnino tranquille,  sine omni multiplicis coloris questione, absque omni inquietudine, caulas pastorales replent? Et quidem aliquando aries arietem cornibus impetit, ouis ouem crebris pulsibus tundit: sed hos uel has non uarietas coloris ad pugnam excitat, sed innata cunctis animalibus ac modo quolibet ira excita prouocat. At nunc, ut uideo, stolidior pecude homo, in honore positus non intelligit: et, quod magis deflendum 221 est, monachus homo a caritatis unitate uario uariatus colore sese disiungit. Noli, noli, oro te, frater, si ouis Christi esse cupis, uario de uellere causari: quia nullum de ouili suo Pastor ille proiicit, nisi quem non coloris uarietas, sed fidei uel caritatis lesio ab ouium suarum grege secernit.  Non, inquam, secernit quempiam ab ouili suo propter colorem, qui de tam semotis regionibus, de tam diuersis religionibus, in uno christiane fidei ouili Iudeum congregauit pariter et Gentilem.

22. Hoc fortassis docuit et patientia illius sancti patriarche Iacob, qui decies a Laban immutatam mercedem equo animo tulit: et nichil differre inter album et nigrum, uel uarium pecus, eodem boni pastoris animo et cura multicolorem gregem pascendo monstrauit . Et cum dicat Apostolus: In Christo Iesu neque circumcisio aliquid ualet, neque preputium, sed noua creatura ; et alio loco, Ubi non est Gentilis et Iudeus, circumcisio et preputium, Barbarus et Scytha, seruus et liber, sed omnia et in omnibus Christus ; quis puerilis animus in tantum desipere potuit, ut uel uariarum uestium colorem, uel diuersum consuetudinum morem, seruata noua creatura in Christo aliquid, quantum ad salutem differre putaret? Quod si quantum ad salutem nil refert, cur uarius uestium color monachos separat? cur schisma generat? cur animos diuidit? cur caritatem ledit? Non est, non est causa aliqua, non ratio ulla, non dico audiendi, non dico diuidendi, sed nec grunniendi in istis. Habes tu idoneum defensorem albedinis tue, simplicem, ut supra dixi, oculum conscientie tue: quo, ne longo temporis usu niger inductus, putaret nonnisi sub atro colore suo monachum esse posse, albam cucullam et tunicam induisti; et quia sub nigrorum habitu innumerabiles  huius Ordinis tepefactos a proposito cernebas, ad maiorem et nouum monastice religionis feruorem hoc hactenus inusitato uestium candore excitare arte laudabili uoluisti. Habes et tu non dissimiliter probabilem auctorem nigredinis tue, longissimum a patribus traditum consuetudinis morem: quo tutior tibi uideris sequendo uetera, quam adinueniendo noua. Habes uterque utriusque coloris tui inexpugnabilem propugnatricem ipsius communis Regule uocem ; que precipit ut de uestium colore aut grossitudine non causentur monachi, sed illius coloris aut qualitatis uestibus utantur, que in prouincia qua habitant uel facilius inueniri uel leuius comparari potuerint. Tutatur ergo albedinem tuam ratio supradicta, uel fortasse  maior, quam nondum noui, aliqua: tuetur et nigredinem tuam paterna auctoritas, que omni rationi equipollet, et quam inferiorem iudicari ab aliquo sanum sapiente non decet.

23. Et cuius patris exemplum ad hoc asserendum afferre potero? Et quem maiorem magno Martino reperire ualebo? Ille, inquam, ille magnus Martinus monachus et episcopus, nigrarum colorem uestium suis uestibus dedicauit, de qua re sic in eius uita legitur: »Quem cum nigro ac pendulo pallio circumtectum contigua de latere iumenta uidissent, paululum in partem alteram pauefacta cesserunt.« Quod uero monachus fuerit, monasterium quod non longe ab oppido Pictauiensi, monasterium quod Mediolani, monasterium quod sibi Turonis  construxit, testantur. Ecce monachus Martinus, ecce nigris uestibus contectus Martinus. Sed quid et de his Hieronymus in epistola ad Nepotianum missa scribit? »uestes,« ait, »pullas eque ut candidas deuita.« Monens cum scilicet ut fastum uel iactantiam caueret, non solum in candidis uestibus, quibus tunc magis seculares utebantur, sed etiam in pullis, quibus illius temporis religionis professores uti consueuerant. De his admirandus ille Nolanus episcopus Paulinus, iam dicti Martini, Ambrosii, Augustini, Hieronymi contemporaneus ac familiaris, multisque sepe ab ipsis, sed et a magno papa Gregorio laudibus predicatus, iter cuiusdam nobilissime, sed ad religionis monastice propositum  nuper 222 conuerse femine describens, sic in epistola Sulpicio Seuero directa loquitur: »uidimus gloriam Domini in illo matris et filiorum itinere, uno quidem, sed longe dispari cultu. Macro illam et uiliore asellis burico sedentem, tota huius seculi pompa, qua honorati et opulenti poterant, circumflui senatores prosequebantur: carrucis nutantibus, phaleratis equis, auratis pilentis, et carpentis pluribus gemente Appia atque fulgente. Sed splendoribus uanitatis prelucebat christiane humilitatis gratia. Admirabantur diuites pauperiem sanctam, at illos nostra pauperies ridebat. uidimus dignam Deo huius mundi confusionem, purpuream, sericam, auratamque supellectilem, pannis ueteribus et nigris seruientem. Benediximus Dominum,  qui humiles excelsos facit, esurientes implet bonis, et diuites dimittit inanes.« Ecce non solum uiri antique religionis, sed etiam mulieres, sanctitatis propositum assumentes, uestibus nigris use scribuntur.

24. Nam ut quod sentio fatear, uisum est, ut mihi uidetur, magnis patribus illis nigrum hunc, de quo agitur, colorem magis humilitati, magis penitentie, magis luctui conuenire: quibus studiis quia totam monachi uitam maxime inuigilare oportet, decreuerunt ut color moribus, uestes uirtutibus, qua possent cognatione iungerentur. uestes enim candidas magis gloriam quam abiectionem, magis gaudium quam merorem antiquitus designasse; magis  etiam Ecclesie, ut omnibus notum est, sic interpretantibus, et angelus resurgentis, et angeli ascendentis Domini precones indicarunt, ipseque Saluator in illa transformationis sue gloria uestibus niueis preclarus apparens, ostendit. Inde bonus et doctus uir Sidonius Aruernus episcopus, quorumdam uitia mordaci reprehensione irridens, inter alia quibus in eos inuehitur, »Procedunt,« inquit, »albati ad »exsequias, pullati ad nuptias:« ostendens eos in tantum moribus et actu confusos, ut apparatum funereum nuptiali, nuptialem funereo, peruerso ordine permutarent. Nam qui morem communem temporis illius seruabant, non albati ad exsequias, pullati ad nuptias; sed albati ad nuptias, pullati ad  exsequias procedebant: ut albati nuptiali gaudio, pullati luctui funereo concordarent. uidi nuper ipse in Hispaniis constitutus, et admiratus sum, antiquum hunc morem ab Hispanis adhuc omnibus obseruari. Mortua quippe uxore maritus, mortuo marito coniux, mortuis filiis patres, mortuis patribus filii, defunctis quibuslibet cognatis cognati, exstinctis quolibet casu amicis amici, statim arma deponunt, sericas uestes, peregrinarum pellium tegmina abiiciunt, totumque penitus multicolorem ac pretiosum habitum abdicantes, nigris tantum uilibusque indumentis se contegunt. Sic crinibus propriis, sic iumentorum suorum caudis decurtatis, seque et ipsa atro prorsus colore denigrant. Talibus luctus dolorisue insignibus subtractos carissimos  deflent: et integri ad minus spatium anni in tali merore publica lege consummant.

25. Hac tanta auctoritate uel ratione tibi colorique tuo, niger monache, satisfaciu; nec tamen ideo albi albedinem condemno. Laudaris tu, quia patrum tuorum sanctum non uis excedere morem: laudatur et ille, quia uestium insolito candore, sui magis ac magis animi in sancto proposito excitat etiam hoc modo feruorem. Distinguit se quodammodo tali colore, non a communi  caritate; sed a multorum huius ordinis nota omnibus tepiditate. Cum sis igitur sub uno pastore Iesu Christo, cum habites in uno ouili Ecclesie, cum ex una uiuas eternorum fide et spe, tam tu albe, quam tu niger monache, quid de uariis uelleribus, ut  parum austerius loquar, stultissime oues causamini? Quid tam nulla, imo tam stulta de causa, contra uos ad inuicem mouemini? cur tam puerili occasione primam illam stolam caritatis scinditis? cur ipsa habitacula separatis? cur uos ipsos non iam ouino, sed lupino dente mordetis? cur detrahitis? cur laceratis? uidete, cauete ne hoc nomen innocentie, quo oues nuncupanimi, non de 223 illis uos faciat quas positurus est summus Pastor a dextris, et de quibus ipse ait, Ores mee uocem meam audiunt, et ego Dominus agnosco eas, et sequuntur me; et ego uitam eternam do eis, et non peribunt in eternum : sed, quod absit! inter illas uos constituat, de quibus legitur et cantatur, Sicut oues inferno positi sunt; mors depascet  eos . Cernitis adhuc stultam esse causam, de colore disputare? damnabilem, fratrem pro colore odire? pessimam, fratri pro colore detrahere? Si tota hec mutui causa erat discidii, si sola tanti materia diuortii; si, inquam, schismatis monastici hec sola et tota erat occasio: nonne hac tam multis rationibus explosa, cordium uestrorum iam uetus scissura unietur? nonne lesa caritas curabitur? nonne ad pacis filios euangelica pax reuertetur? Satisfacite igitur paci, filii pacis, et cum ea perpetuum fedus in te: ne forte, si aliter fiat, proferatur quandoque etiam contra uos dirissima illa prophete sententia: Non est pax, dicit Deus meus, impiis  Et iam, Deo gratias, estimo me quorumdam nostri Ordinis uirorum  antiquas odiorum causas et latebras penetrasse, nec iam ad querendum etiam sollicito cogitatui aliquid superesse. Quod si res ita se habet, neque tu, albe, nigrum, neque tu, niger monache, album, si prescripta seruare uolueritis, infestabis: neque aduersus fratrem pro diuerso consuetudinum more, uel pro uario tam sepe nominato colore, a statu altissime caritatis moueberis.

26. Sed quid dixi? quomodo mente excessi? ubi intellectus animi? unde acies obscurata uidendi? Putabam me omnem scandalorum materiam inuenisse, arbitrabar me omnes odiorum latebras detexisse. Suspicabar, ut dixi, solam diuersitatem consuetudinum, solam uarietatem colorum, qualitatem  aut quantitatem uestium, aut escarum, caritatem inter monachos uulnerasse, et tanti mali istam tantummodo causam existere. Cernebam festucam in oculo fratris: sed trabem permaximam, et quercum preualidam in meo uel ipsius oculo uidere non poteram. At nunc clarificato oculo, serenata die, et sole meridiano iam nil latere permittente, uideo, uideo, inquam, quod liceat mihi dicere pace omnium, unde tamen certus sum, quod licebit mihi omnium pace bonorum. Nam qui indignabitur, de se, ut ait Hieronymus, dictum fatebitur. Non refugit manum medentis pars sospes corporis: sed que se palpantis digitis tremens subducit, pestem sine dubio intrinsecus latere ostendit. Quid est ergo quod exciderat?

 27. Dic, dic, inquam, tu, ut mei propositi prius hominem alloquar, die, o niger monache, da gloriam Deo; et quod in imis cordis tui contra fratrem adhuc latet, denuda. Quis, inquis, pati potest nouos homines ueteribus anteferri; eorum studia nostrorum actibus preponi; nostros uiliores, illos cariores uideri? Quis equo oculo aspicere potest mundum ex plurima sui parte a nostro ueteri Ordine auerti, ad ipsorum nouum propositum conuerti? relinqui tritas a seculis uias, concursus fieri ad ignotas hactenus semitas? Quis patiatur nouos ueteribus, iuniores senioribus, albos nigris monachis anteferri? Hoc tu, inquam, niger, dicis. Sed tu, albe, quid proponis? Felices nos, inquis, quos longe probabilior institutio commendat, quos beatiores  aliis monachis mundus predicat, quorum opinio, aliorum existimationem; quorum dies, aliorum lucernam; quorum sol, aliorum sidus obscurat. Nos religionis perdite restauratores, nos emortui Ordinis resuscitatores; nos languentium, tepentium, sordentium monachorum iustissimi condemnatores: nos moribus, nos actibus, nos usibus, nos uestibus a ceteris diuisi, et ueterum teporem ostentui fecimus, et nouum nostrorum feruorem precellere approbamus. Ecce, ecce, uera illa occultior, sed longe aliis caritati infestior causa, que mentium uestrarum unitatem scindebat, que ipsas domos ab inuicem secernebat, que ad uerba detractoria uel maledica linguas uestras persepe, iuxta prophetam, ut gladium  acuebat .

224 28. Sed retundatur lethalis gladius gladio uerbi diuini, et ne leui inanis glorie uento tantis sudoribus fruges collecte dispergantur, si sapientes estis, satagite. Et, o infelix nimiumque deflenda iactura! si longissimi eui tui mundissimam continentiam, si inuincibilem obedientiam, si ieiunia infracta, si perpetuas uigilias, si tam graue iugum discipline, si tot palmas patientie; si, ut breuiter multa concludam, tantos tamque innumeros, non iam terrene, sed celestis uite labores, per tanta tempora ad stipendium eternitatis, a te per Dei gratiam congregatos unus nequam serpentis sibilus disperserit, et te solo flatu euacuans, inanem in conspectu summi Iudicis draco ueternus effecerit: et  ubi est quod Saluator hoc morbo adhuc laborantibus discipulis ait, uidebam Satanam quasi fulgur de celo cadentem?  Ubi est quod, facta huic simili contentione inter eos quis eorum uideretur esse maior, alibi dicit: uos autem non sic: sed qui maior est in uobis, fiat sicut iunior; et qui precessor est, sicut ministrator?  Ubi latet absconditum ab oculis memorie, quod excelsus ille et magnus, cuius, iuxta Psalmum, magnitudinis non est finis ; et qui, iuxta Apostolum, est super omnia Deus benedictus in secula , seruis suis non se preferens uel confere is, sed submittens, sequitur et dicit: Ego autem in medio uestrum sum, sicut qui ministrat  Corripitur apostolus, ne se preferat apostolo: et  non corripietur monachus, ne se preferat monacho! Supponitur a Christo magistro minori discipulo maior, inferiori superior: et super Cisterciensem ego Cluniacensis eleuari conabor! Submittit se suis discipulis ipse Christus: et super fratrem, longe forsitan meliorem, tumentem superbia leuabit ceruicem christianus, et monachus? Deiicit se maiestas, et iactat se infirmitas? Humiliat se celsitudo, extollitur putredo? Seruit Deus, et imperare nititur limus? Et quomodo cecidisti, frater, de gradu Regule tue, quo te conscendisse gloriabaris, »ut monachus omnibus se inferiorem et uiliorem non solum sua lingua pronuntiet, sed et intimo cordis credat affectu?«  Et quid ultra laboro? Non est necesse religiosis, sapientibus,  litteratis, acrius instare, nec, ut uulgo dicitur, Mineruam docere, uel ligna ad siluam, uel aquam ad flumina siue mare deferre. Intelligit, agnoscit utriusque uestrum sapientia, sicut sine fide, sic et sine caritate impossibile Deo placere: nec aliquem, humilitate abiecta, posse eamdem caritatem nisu quolibet retinere. Unde enim humilitas recedit, ibi necessario superbia succedit: ubi superbia succedit, ibi statim et inuidia accedit: ubi inuidia oritur, confestim caritas moritur. Nam neque eum cui inuidet, inuidus potest diligere, nec in non diligente caritas aliquo modo permanere.

29. Propter ista, unde abest caritas, abest humilitas: et unde abest humilitas, abest et caritas. Hoc docet clare et Apostolus, cum dicit:  Charitas non emulatur, non agit perperam, non est ambitiosa. Et quia nec etiam alienarum rerum cupida, subdit: Non querit que sua sunt . Inflationem ergo omnem, ambitionem omnem, cupiditatem omnem, auaritiam omnem excludit chartas: imo per caritatem, iuxta sequentia Apostoli, expellitur tota simul iniquitas. Iam si hanc caritatem, quam legem Christi idem apostolus uocat , uis, frater Cluniacensis, frater Cisterciensis, integram conseruare; si per ipsam maximos tibi thesauros in celo recondere, si reconditos conseruare; da totam quam potueris operam, et causas, non dico eam fugantes, non dico eam perimentes, sed uel parum eam ledentes, a te abige: si expulse  redire uoluerint, firmi pectoris redeuntibus ostium claude, et cohabitatricem sempiternam totis sancte anime tue amplexibus retine. Subleuabit te caritas ipsa firmiter retenta ad regna celorum, que nimia ac dulci ui sua inclinauit usque ad terras Regem celorum. Fidelis inde testis est Apostolus, dicens quod propter nimiam caritatem Filium suum miserit Deus in similitudinem carnis peccati, . Gaudebis perenniter coram Deo caritate, et gaudium tuum, sicut ipse promisit, nemo tollet a le . 225 quando erit Deus omnia in omnibus, quando satiaberis a longinqua esurie tua, cum manifesta fuerit gloria eius; quando, cum apparuerit, similis ei eris; et, per hanc caritatem ei sempiterne unitus, uidebis eum sicuti est.

 30. Iam tandem ad uos, mi carissime, cui presens epistola mittitur, stilus recurrat: ut a quo sumpsit initium, in ipso suam fortassis importunam prolixitatem finiat. Causa mihi scribendi, ut superius professus sum, teste conscientia, sola uere caritas fuit: ut, quantum ad utrumque nostrum attinet, flatu collocutionis eam recalescere, et in mutui affectus solitas uel maiores flammas erumpere cogerem. Restat ut uos, quem lacteam fortemque columnam, cui innititur monastici Ordinis edificium, summa prouidentia preparauit, et uelut rutilum sidus exemplo uerboque non solum monachis, sed et toti latine Ecclesie nostro tempore insigniter lucem donauit: restat, inquam, ut totam, quam potueritis, huic diuino operi detis operam,  etunius nominis et Ordinis maximas congregationes nequaquam ultra dissidere patiamini. Studui ego semper ut sanctos illos congregationis uestre monachos nostris fratribus commendarem, et ipsos illis perfecte unione caritatis, si fieri posset, etiam inuiscerarem. Hoc publice, hoc priuatim, hoc in magnis nostrorum conuentibus facere non neglexi; et ut rubiginem illam liuoris et zeli contrarii, que interiora uiscerum latenter rodere solet, eraderem, modis quibus potui, laboraui.

31. Instate et uos, pro magna illa gratia a Deo uobis collata, agro communi: ut sicut nullus post uos nostris diebus plura utilia in illo plantasse probatur, ita laudabili studio et industria, omne satis utilibus  contrarium auellatur. Expellite sublimi illo et ex Spiritu Dei flammante eloquio ab eorum cordibus, ut mitius loquar, puerilem illam emulationem, a lingua susurrationem: et loco istorum, uelint, nolint, fraternam ingerite dilectionem. Non segreget ultra greges uestros a nostris gregibus usuum diuersitas, colorum uarietas: sed a summa unitate deriuata, corrupta reparans, discissa redintegrans, diuisa uiuificans, uniuersa uniat caritas. Sic plane, sic decet ut, quibus est unus Dominus, una fides, unum Baptisma, quos continet una Ecclesia, quos manet una perennis et beata uita; eis quoque, iuxta Scripturam, sit cor unum et anima una . Misi gemmeo amico salis gemmam, cuius corporalem usum uobis utilem olim audiui, et cuius specialem  intellectum suprascriptis necessarium esse putaui. Nam quamlibet multos et pretiosos apparatus uirtutum suarum eterni Regis mense si sine fraterni amoris sale intulerint, ut insulsi reiicientur: si hoc sale eos condierint, epule iam placentes cum offerentibus admittentur. Nam qui in lege sua nullum sacrificium sine sale suscipit, nullius munus uirtutis sine tali condimento sibi placere ostendit, etc.



EPISTOLA CCXXX. AD TRES EPISCOPOS OSTIENSEM, TUSCULANUM, PRAENESTINUM  . Monet illos officii, ut a Christi grege in episcopatu Metensi lupos arceant.

Ad hoc uos Deus in sublimitate posuit, ut tanto  maiori Ecclesie sue utilitati uiuatis, quanto in ea eminentiori auctoritate preestis. Alioquin deponet ille 226 Paterfamilias potentes de sede, qui pro accepta potestate inuenti fuerint suis utilitatibus defuisse. Quanta sustineat sponsa Christi damna in episcopatu Metensi  , etsi nos amplius horremus, quia uiciniores sumus, tamen et uos arbitror non latere. En quantus lupus illud ouile Christi tum insidiis, tum manifestis assultibus quotidie molitur irrumpere, et disperdere oues Christi sanguine congregatas. Idque non ab heri et nudiustertius, sed ex quo adhuc fuerat lupicellus, non cessat illum dominicum gregem quibus potest uiribus infestare, et uastare rapinis, incendiis, homicidiis. Ego itaque, quod in me est, demonstro lupum, instigo canes:  iam quid intersit uestra, uos uideritis; meum non est docere doctores.



EPISTOLA CCXXXI. AD EOSDEM PRO ABBATE LATINIACENSI  . Innocentiam abbatis asserit ac tuetur, et capita accusationum in eum producta diluit. Denique zelum discipline religiose in ipsis requirit.

1. uobis audeo loqui quidquid in buccam uenerit. Nam etsi oportuerit sustineri modicum quid insipientie mee, geret mihi procul dubio morem beneuolentia uestra, que sapientibus et insipientibus debitrix est. Et hoc dico, non quia cogitem  precipitare uerbum quod ad rem non pertinet, aut leuitate uti intendam, aut nugari delectet, presertim apud uos, qui uidemini columne Ecclesie: sed ex abundantia cordis os loquitur, et ueritas, dolore urgente intrinseco, taciturnitatis impatiens, prorumpit in medium. Mei enim, dico uobis, pene moti sunt pedes, pene effusi sunt gressus mei, quod exsecranda, ut uidetur, conuersione tam frequenter sapientiam uincit malitia. Adduntur ubique cornua impiis, et exarmatur iustitie zelus: et non est qui facere bonum, non dico uelit, sed possit. Superbi inique agunt usquequaque, et nemo audet mutire contra. Et utinam uel innocentia tuta esset, et iustitia ipsa suimet sufficeret defensioni. Quid peccauit abbas Latiniacensis?  An quod bonus monachus,  et melior abbas? quod bone opinionis, et melioris est uite? An quia monasterium, cui preest, et decorauit religione, et bonis temporalibus ampliauit, et bonorum fratrum numero cumulauit? En sanguis iste de manu eius exquiritur. Si crimen est acceptum esse Deo et hominibus; tollatur, et crucifigatur. Negari enim non potest hoc illum esse, celo et terra testibus. Si crimen est esse hospitalem, benignum, sobrium, castum, humilem; decidat merito ab inimicis suis inanis. Reuera namque et in his excusari non potest, conuincentibus se proprie uite sanctitate, et fame gloria.

2. At imponitur ei, noluisse suscipere nuntium domini mei. Prorsus grauis offensa, si ita est. Non negat abbas, hominem qui mittebatur in Angliam,  cum esset honorifice susceptus hospitio, querere loqui cum eo; sed paranti exire interuenit Humbertus prepositus, dicens se potius exiturum, et homini uice ipsius satisfacturum. Si quo minus quod oportuit, actum fuit cum uiro; cuius culpa fuerit, uobis relinquimus iudicandum. Accusatur item quod litteras domini Pape predicto Humberto uiolenter abstulerit, et diruperit. Sed exstant littere integre et bullate: nec ui eas, sicut mentitur, amisit, sed sponte dimisit, consilio 227 utique comitis Theobaldi  , et nostro. Dicitur quoque quod quosdam monachos in captionem posuerit. Atque id quidem  falsum. Sed si quosdam turbatores et conspiratores in diuersa claustra diuisit, ne simul positi plus nocerent, quis hoc recte iudicantes reprehendat? Iam de terris et bonis ecclesie quasi distractis et alienatis, et datis ab eo cognatis suis, coram uenerabilibus episcopis Suessionensi et Autissiodorensi, comiteque Theobaldo, aduocato utique monasterii, satis responsum est, et adhuc respondetur, sic illum dedisse suis, quomodo alienis, id est ad eumdem censum uel consuetudinem.

3. Porro autem a seculo non est auditum quod monachus rebellis, superbus, ambitiosus, priuilegium proprie libertatis ex apostolica auctoritate meruerit. A tempore Iude Iscariotis non est inuentus similis illi, qui sic insurgeret in magistrum, et traderet  sanguinem iustum. Felix magister, cui cum Magistro omnium communis prophetica illa uox est: Homo pacis mee, in quo sperabam, qui edebat panes meos, magnificauit super me supplamationem . Et olim quidem eratis, contra apostolum Petrum, dominantes in clerum ; imo et, contra coapostolum eius Paulum, dominabamini fidei totius orbis : at nunc nouum aliquid addidistis, usurpantes amplius et in ipsam religionem. Quid restat, nisi ut adiiciatis et ipsis Angelis sanctis dominari? Nisi quod in hoc posterior Iudas priorem uicisse uersutia et fraude uidetur: quod cum illius facinus condiscipuli horruerint uniuersi; iste callidior potuit ad conniuendum, imo ad fauendum sue malitie, non quoslibet,  sed ipsos Apostolorum principes circumuenire. Non imputo domino meo  , cui, tanquam homini, subripi potuit; et hoc oro, ne Deus imputet. Absit autem, ubi ueritatem agnouerit, ut preualeat tam exsecrabilis maligni huius sacrilegusque conatus! Et ego de hac re ad ipsum quoque solito ausu scripsissem, si non sensissem ipsum, quidquid scribimus, minus solito acceptare  . Queso, dolete uos, qui monachi estis  , uicem magistri uestri beati Benedicti: cui iam, ut uidetis, prope est ut ubique contradicatur, et pereat omnis uigor monastice discipline, monachis aduersus abbates suos cornua sumentibus de manu forti.



EPISTOLA CCXXXII. AD EOSDEM. Contra abbatem Sancti Theofredi.


Si uera sunt que audistis de abbate Sancti Theofredi  , non potestis ea dissimulare sine periculo uestro, et propter officium, et propter conscientiam. Conscientiam dico non tantum uestram, sed etiam aliorum. Sunt autem uerisimilia, credo quod et uera. uerax est enim, qui testimonium perhibet de his, presentium lator. Unde hoc quoque sciam queritis? Fascem teneo litterarum missarum a uiris  sanctis, quos ego noui quia sancti et ueridici sunt · et omnes ille pariter continent tam laudes et preconia huius, quam illius horrendas blasphemias, quem accusat.



EPISTOLA CCXXXIII. AD ABBATEM IOANNEM DE BUSAIO, QUI ABBATIAM SUAM  RELIQUERAT, ET ABIERAT IN SOLITUDINEM. Blande eum reuocat a solitudine, ad quam, dimisso monasterii regimine, se contulerat.

Filio carissimo IOANNI, frater BERNARDUS, in spiritu ambulare, et timorem Domini non derelinquere.

1. Dicere non possum in quanta amaritudine anime mee et tristitia cordis scribam ad te, Ioannes 228 carissime, pro eo quod me uideo in tot  scriptitationibus meis proficere nichil, quia non capit in te sermo meus. Scripsi semel et denuo, nisi fallor  : et exigentibus peccatis meis in nullo adhuc respondet mihi labor meus. Ecce tertio iacto semen, Deum omnipotentem deprecans ut non reuertatur ad me uacuum, sed prosperetur, et faciat ad quod illud mitto, letificans nos tandem aliquando de fructu tue obedientie et salutis. Si audieris me, imo si exaudierit me Deus, lucratus sum filium meum: si non, conuertam me denuo ad arma consueta, orationes uidelicet et lacrymas, non quidem contra te, sed pro te. Luxi, et lugebo, et anxia traham suspiria ex imis uisceribus pro meis uisceribus. Quis det te mihi fratrem meum sugentem ubera matris mee? quis reuocet te mihi in illam quietem  animi, concordiam morum, societatem spiritus, serenitatem conscientie, in qua te aliquando tenui et possedi?

2. Et ne quod ex me detrimentum in aliquo patiaris seu impedimentum, illud falsum esse non dubites, quod tibi a nescio quo uel quibus falsiloquis persuasum audiuimus, quia ego uidelicet cogitarem sine ratione et iudicio te a regimine fraternarum animarum, quod tibi credideram, submouere. Non est hoc uerum: sed audi potius de hac re paucis quod uerum est. Hoc et si uoluissem, non licuisset · et si licuisset , ego nullatenus uoluissem. Hec ueritas. Si ergo hoc totum fuit quod auertit cor tuum; ueritate comperta quid restat, nisi ut resipiscas, redeas ad te,  redeas ad nos, arguas insuper te ipsum leuitatis et credulitatis incaute? Si enim tantum potuit una maledicta suspicio ad te alienandum et precipitandum; quanto magis nunc absoluta certitudo ualere debet ad erigendum et reuocandum te! Turpe est tibi falsitate posse seduci, et ueritate reduci non posse. Habeat sane ueniam acquieuisse ad tempus palliate falsitati: at uero deprehense iam et nudate acquiescere adhuc, imo etiam non multum irasci, quantum confusionis habet? Quamobrem  irascere et noli peccare, si uis nos uel Deum potius non irasci. Nam quod subreptum est tibi, miserationem magis quam indignationem meretur. Nimirum homo es, nauigans, sicut et omne humanum genus, in hoc mari magno et spatioso manibus, ubi reptilia, quorum non est numerus. Quis se iactet in eo assiduis non impelli uentis, non iactari fluctibus? Noueris te naufragasse in eis, periculum in falsis fratribus incidisse. Iterum dico: hec ueritas. Deceptus fuisti, et spiritus mendax in ore pseudoprophetarum supplantauit te.

3. Sed ecce euanuit falsitas, luce ueritatis oborta. Si adhuc  pergis in tua obstinatione persistere; ego te interim non iudicabo, est qui querat et iudicet. Ego autem parco tibi, dissimulans  et differens interim in uirga uenire ad te. Porro in misericordia et spiritu mansuetudinis allicere te nobis curabo, si potero: nam id mihi sentio familiarius esse, et tibi persuasibilius fore non dubito. Illum sane euaginare super te gladium non cunctabor, qui in materno meo pectore iacet reconditus; continuus utique dolor cordi meo, et creberrimi ad Deum gemitus pro te, donec uenias. Quod si omnes huius tam pie ferientis cusis, secundum duritiam tuam et cor impenitens, frustraueris ictus, nec possit quandoque dicere anima tua, Quia uulnerata caritate ego sum; tu de te uideris: nam non solum iam ueritas, sed et caritas liberabit nos. Sed quid dixi? Quomodo, miser, quomodo liberabor, effusis uisceribus, filio pereunte? Non quiescet affectus,  etsi non sequatur effectus: non sedabitur dolor, non cessabunt lacryme. Exhibebo tibi, quamdiu uixero, alterum Samuelem: tu utinam non alterum Saulem mihi Rogabo te, rogabo pro te, ut uenias. ueni, ueni, priusquam moriamur: ut qui dileximus nos in uita, in morte non separemur.



229 EPISTOLA CCXXXIu. AD HERBERTUM ABBATEM SANCTI STEPHANI DIuIONENSIS. Temerarie scriptionis culpam Ioanni condonari rogat.

Si frater Ioannes dixit in nos uel scripsit quod  non decuit, uel quomodo non decuit  , non tam nos lesit, quam se ipsum. Magis namque ita scribendo suam prodidit leuitatem, quam nostrum deprehendit errorem. Quanquam etsi lesisset in aliquo, nostrum tamen non erat reponere malum. Attendens proinde non quod ille meretur, sed quod me decet, donari iuueni etiam a uobis hanc culpam rogo et supplico, que magis gloriolam quam malitiam redolere uidetur: ita tamen, ut manum deinceps inhibeat a scribendis tractandisue que supra ipsum esse constiterit. Nam, ut liquido satis apparet, in hoc exiguo quod presumpsit, opus erat stilo et animo maturiori. Certum enim sit uobis, hominem, licet in breui pagina, aut non scripsisse ut sensit, aut non sensisse ut debuit.



EPISTOLA CCXXXu  . AD DOMINUM PAPAM CeLESTINUM, PRO INTRUSO EBORACENSI Auctoritatem sedis apostolice aduersus infamem et simoniacum Eboracensis Ecclesie inuasorem implorat.


1. Oportet uos secundum iustitiam, que ex lege est, suscitare semen fratris uestri defuncti. Quod digne implebitur, si pape Innocentio, cui in hereditate Domini successistis, et defenditis bene gesta, et minus adimpleta perficitis. Pre manibus est in quo id liceat experiri. Causam Eboracensis Ecclesie per eum fuisse decisam quis nesciat  ? At quomodo  exsecutioni mandatum sit quod egressum est de labiis tanti uiri, utinam nesciretur. Quis det ut non annuntietur in Geth, neque in compitis Ascalonis?  Sed, ut uerbum abbreuiatum faciam auribus occupatis, audiat paucis dominus mens quid dictum fuerit, et quid factum teneamus. Cum in multis accusaretur is qui sibi uindicare electionem in prefata Ecclesia impie cupiebat, tandem omnis controuersia ad testimonium uiri illustris Willelmi  , ipsius Ecclesie tunc decani, conquiescere iussa est: ut nisi capitulum intrusionis, quod huic inter cetera impingebatur, ille  proprie manus iuramento amoueret, suis omnino conatibus tanta frustra retur ambitio. Hoc autem non ex iudicio, sed ex misericordia: sic enim rogauerat ipse. Mitissima plane sententia, quippe cum de plurimis et pessimis pulsaretur, que nullatenus propulsare ualebat. Sed utinam uel ipsa stet. Quid enim si non sufficit iuri, dummodo sufficiat Ecclesie liberationi? Non causamur sententie remissionem que nil nocuit. Neque enim profuit aduersario etsi largior indulgentia, qui ne ipsum quod ultro spoponderat, implere preualuit. Nam de quo presumere uisus est, defecit ei, ne sibi ipsi deficeret peierans. Quando enim uir bonus attestaretur homini, quem rumor publice opinionis et operis ueritas detestatur? Quid ergo? ille non iurauit, et iste episcopus est.

 2. O rem ignorantia omnium dignam, et perpetuo, 230 si fieri posset, silentio comprimendam! uerum id sero. Heu! notus est orbi triumphus diaboli. Ubique pertonat plausus incircumcisorum et planctus bonorum, pro eo quod uideatur sapientiam uicisse malitia. Monstratur digito matris Ecclesie turpitudo: patris Innocentii uerenda irridentur, denudata a seruo nequam, quoniam mortuum putat: sed uiuit in uobis. Si is exitus imminebat, cur e longinquo Romam est pertracta causa spurcissima, umbra magis et angulo digna? cur tanta mari terraque a multis assumpta fatigatio? cur a finibus terre euocati uiri religiosi qui eum accusarent, et pauperum Christi marsupia longi itineris expensis exhausta  sunt? Non poterat episcopari turpis infamisque persona , nisi que in illo horrebat Anglia, Francia abominabatur, etiam Roma cognosceret? Quam melius in Romana curia causa eius minime uentilata fuisset et non tangeret uel sacra limina generalis atque horribilis fetor! Quam tolerabilius ignorasset apostolica Sedes tam intolerabile malum, quam tolerat manifestum! Quid istud temeritatis fuit? Publice infamatus, ante iudicem accusatus, nec purgatus, imo et conuictus, et sic consecratus est. uiderit qui huic manum post ista imposuit, an magis exsecratus  dicere debuerim. Non enim negabit sic se ista habere, non negabit sic se ex litteris apostolicis ad se pro hoc ipso directis eadem comperisse. Dicat forte aliquis,  quia non est datum iudicium, non fuisse conuictum. Ego dico et confessum. Nam qui, ut iudicium euaderet, ultro elegit ad testimonium Willelmi decani confugere: illo sibi deficiente, quid nisi iudicio suo a causa decidit, ore proprio condemnatus?

3. Que cum ita sint, uidete, domine Pater, ne declinet cor uestrum in opus malitie, quoniam, secundum prophetam, declinantes in obligationem adducet Dominus cum operantibus iniquitatem . Alioquin quod consilium datis miseris abbatibus illis, quos ad accusandum eum uocatio  apostolica Romam traxit; sed et aliis quam pluribus ex illo episcopatu uiris religiosis? sintne obedituri huic, et sacramenta accepturi ab homine bis intruso, primo quidem per Regem, deinde per Legatum? Quippe qui illum in sanctuarium Dei, contra ius et fas, contra mandatum summi Pontificis, in iniuriam summe Sedis et totius Romane curie, cum non potuit per ostium, fodit argenteo, ut aiunt, sarculo, unde impudenter intrusit. Ante, nisi fallor, suis sedibus exsulabunt, quam dare acquiescant manus idolo huic, nisi uestra uiolenta auctoritas obuiarit. Ceterum quam sanctiori uestroque apostolatu digniori zelo gladium Phinees in confusionem duorum tam turpiter fornicantium stringeretis, quam tot sanctos aut de suis fugere locis permittitis, aut  contra conscientias suas cogitis remanere?



EPISTOLA CCXXXuI  . AD TOTAM CURIAM ROMANAM. Unde supra.

Dominis et patribus reuerendis, episcopis et cardinalibus curie, frater BERNARDUS Clare-uallis uocatus abbas, salutem et nostras qualescunque orationes.

1. Omnibus scribendum fuit de eo quod spectat ad omnes. Nec uereor ne forte presumptionis arguar, quippe qui, licet omnium minimus, tamen 231 Romane curie iniuriam a me non iudico alienam. Urimur assidue, dico uobis, urimur grauiter nimis, ita ut nos tedeat etiam uiuere. In domo Dei uidemus horrenda. Et, quia corrigere nos non possumus,  saltem suggerimus his ad quos spectat. Si quidem emendauerint, bene; sin autem, nos animas nostras liberauimus: uos excusationem non habebitis de peccato. Non ignoratis prolatam esse sententiam a domino papa bone memorie Innocentio, cum uestro et Romane curie generali assensu, irritam esse Willelmi Eboracensis electionem, imo intrusionem, nisi Willelmus alter, tunc decanus, quod obiectum ei fuerat, proprie manus iuramento repelleret. Nec uos latuit quam plena esset sententia, non iudicii, sed misericordie: nimirum cum hoc Willelmus ipse quesisset. Sed utinam uel ipsa stet, et quod aduersus eam factum est, stare non possit. Quid enim? Non iurauit ille, et iste in cathedra  pestilentie sedet. Quis tribuat ut aduersus fornicationem hanc Phinees cum pugione procedat, aut uiuat in sede sua Petrus, qui spiritu labiorum suorum interficiat impios? Multi clamant ad uos in toto corde suo, ut sacrilegium hoc digna animaduersione uindicare studeatis. Alioquin, dico uobis, scandalum magnum nimis erit in Ecclesia Dei: et timeo ne Romane Sedis auctoritas grauem admodum iacturam et detrimentum grande suscipiat, nisi in eum qui peruertit generalem eius sententiam uindicta processerit, et taliter, ut ceteri metum habeant.

 2. Quid enim de eo dicam, quod occultas et uere tenebrosas litteras habuisse se gloriatur Willelmus ille? utinam a principibus tenebrarum, non a principibus Apostolorum. Et ecce audierunt filii incircumcisorum: subsannant Romanam curiam, a qua post datam tam manifestam sententiam, furtim datas esse aiunt contrarias litteras. Quid dicam uobis? Si non uos urit scandalum graue, quo scandalizantur non pusilli, sed magni et perfecti uiri; si non compatimini pauperibus abbatibus, quos a finibus terre uocatio apostolica Romam traxit; si non miseremini magnis et religiosis monasteriis, quibus omnino sub incubatore illo destructio imminet; si  zelus domus Dei non comedit uos: numquid usque adeo inimici hominis  uersutia preualebit, ut proprium quoque contemptum, et infamiam hanc pessimam Ecclesie principes equanimiter ferant? Quid enim si sacrilegam homo ille consecrationem recepit? Profecto longo gloriosius erit iam eleuatum deiicere Simonem, quam prohibere conantem. Alioquin quid facietis religiosis uiris, qui omnino non inueniunt, salua conscientia, uel ipsa communia Sacramenta de leprosa manu suscipere! Ante, ni fallor, eligent fugere, quam dare manus morti; et exsulare prius, quam uesci idolothytis. Quod si contra conscientias suas cegerit eos Romana curia curuare genua ante Baal, uideat Deus et iudicet: uideat curia illa celestis, in qua nulla poterit ambitione subuerti iudicium. In fine omnium obsecrat uos puer uester per uiscera  misericordie Dei nostri, si quis in uobis est zelus Dei, miseremini Ecclesie sancte, saltem uos amici eius; et quantum potestis, date operam, ne tam detestabili facto detur assensus.



232 EPISTOLA CCXXXuII. AD TOTAM CURIAM ROMANAM, QUANDO ELEGERUNT ABBATEM SANCTI-ANASTASII IN PAPAM EUGENIUM  . Miratur Bernardum abbatem S. Anastasii, abstractum ab otio et solitudine, ad totius Ecclesie curam rapi: timetque hominem, quieti assuetum, et rebus gerendis minus exercitatum, tanto oneri haud parem fore: unde fideli cardinalium ope eum subleuari rogat.

 Dominis et patribus reuerendis, cardinalibus, et episcopis omnibus qui sunt de curia, puer Sanctitatis eorum.

1. Parcat uobis Deus; quid fecistis? Sepultum hominem reuocastis ad homines; fugitantem curas et turbas curis denuo implicuistis, et immiscuistis turbis. Fecistis nouissimum primum, et ecce nouissima illius periculosiora prioribus. Crucifixus mundo per uos reuixit mundo: et qui elegerat abiectus esse in domo Dei sui, ipsum uos in dominum omnium elegistis. Cur consilium inopis confudistis? cur pauperis hominis, et mendici, et compuncti  corde iudicium perturbastis? Currebat bene: quid uobis uisum est sepire uias eius, auertere semitas, gressus inuoluere? Quasi descenderet de Ierusalem, et non magis ascenderet de Iericho, sic incidit in latrones: et qui se tanquam uiolentis quibusdam diaboli manibus, carnis illecebris, et gloria seculi potenter excusserat, non tamen ualuit effugere manus uestras. Num idcirco Pisam deseruit, ut reciperet Romam  ? Num qui in una Ecclesia non sustinuit uicedominatum, dominatum in omni Ecclesia requirebat?

2. Quid igitur rationis seu consilii habuit, defuncto summo Pontifice repente irruere in hominem rusticanum, latenti iniicere manus, et excussa e manibus securi et ascia uel ligone, in palatium trahere,  leuare in cathedram, induere purpura et bysso  , accingere gladio ad faciendam uindictam in nationibus, increpationes in populis, ad alligandos reges eorum in compedibus, et nobiles eorum in manicis ferreis? Sic non erat inter uos sapiens et exercitatus, cui potius ista conuenirent? Ridiculum profecto uidetur, pannosum homuncionem assumi ad presidendum principibus, ad imperandum episcopis, ad regna et imperia disponenda. Ridiculum, an miraculum? Plane unum horum. Non nego, non diffido  posse fuisse hoc etiam opus Dei, qui facit mirabilia magna solus: presertim cum audiam usquequaque ex ore multorum, quoniam a Domino factum est istud. Sed nec ego oblitus sum iudiciorum Dei antiquorum, et Scripture plurimos recensentis ex priuata seu etiam rusticana uita olim assumptos in uoluntate Domini ad regendum populum eius. Denique nonne  tali quodam modo elegit Dauid seruum suum, et suscepit eum de gregibus ouium, de post fetantes accepit eum ? Ita, inquam, ita et de nostro Eugenio in beneplacito Domini potuit contigisse.

3. Non sum securus tamen, quoniam filius delicatus est, et tenera uerecundia eius, assueta potius  otio et quieti, quam tractandis que foris sunt: timendumque ne non ea auctoritate, qua oportuerit, sui apostolatus officia exsequatur. Quid putatis gerere animi nunc hominem illum, qui de secreto interne contemplationis et amica solitudine cordis, tanquam infans e gremio et sinu matris subito perturbatus, tractum se ad medium uidet, et quasi ouem ad uictimam ductum ad tam insueta et insuauia? Nisi Dominus supponat manum suam, heu! necesse est obruatur et opprimatur onere insueto et nimio, quod et gigantinis, ut aiunt, uel ipsis quoque angelicis humeris formidabile 233 uideatur. uerumtamen quia sic factum est, et, sicut multi dicunt, a Domino factum est, uestra interest, karissimi, uestris feruentibus studiis fidelibusque  obsequiis sollicite confoueri, quod uestris manibus constat elaboratum. Si qua ergo consolatio in uobis, si qua uirtus caritatis in Domino, si qua miseratio pietatis, si qua compassionis uiscera, assistite et collaborate illi in opere ad quod assumptus est per uos a Domino. Quecunque sunt uera, quecunque pudica, quecunque iusta, quecunque sancta, quecunque amabilia, quecunque bone fame, hec ei suggerite, hec suadete, hec agite; et Deus pacis erit uobiscum.



EPISTOLA CCXXXuIII  . AD DOMINUM PAPAM EUGENIUM PRIMA Bernardus Eugenio, recens in Pontificem assumpto, gratulatur ac condolet: ipsum ad munus apostolicum fortiter obeundum animat, ut concepte de se multorum exspectationi respondeat.


Amantissimo Patri et domino, Dei gratia summo Pontifici EUGENIO, BERNARDUS Clare-uallis uocatus abbas, modicum id quod est.

1. Auditum est in terra nostra, et celebri sermone uulgatum uerbum hoc, quod factum est de uobis a Domino. Presseram stilum hactenus, rem tacitus considerabam. Exspectabam enim litteras uestras, et preueniri a uobis in benedictionibus dulcedinis. Exspectabam uirum fidelem, qui ueniret a latere tuo, qui diceret cuncta per ordinem: quid, quomodo,  uel qualiter actum esset. Exspectabam si quis forte de filiis meis reuerteretur, qui leniret dolorem patris, qui diceret: Ioseph filius tuus uiuit; et ipse dominatur in tota terra Aegypti . Hinc est quod littere iste non sunt uoluntatis, sed necessitatis, et amicorum extorte precibus, quibus negare non possum modicum illud quidquid residuum est uite mee. Iam enim de reliquo breues erunt dies mei, et solum mihi superest sepulcrum  . Quia tamen semel cepi, loquar ad dominum meum. Iam enim filium dicere non audeo, quia filius in patrem, pater mutatus est in filium  . Qui post me uenit, ante me factus est: sed non inuideo, quia quod mihi deerat, in eo me habere confido, qui non solum post me, sed etiam per me uenit. Nam si  dignaris, quodammodo per Euangelium ego te genui. Que est ergo spes nostra, et gaudium nostrum et corona glorie? Nonne uos ante Deum? Denique filius sapiens gloria est patris . Amodo tamen non uocaberis filius, sed uocabitur tibi nomen nouum, quod os Domini nominauit . Hec est mutatio dextere Excelsi, et multi in mutatione ista gaudebunt. Nam quemadmodum olim Abram in Abraham . Iacob in Isrel ; et, ut de tuis magis predecessoribus tibi proponam, sicut Simon in Cepham , Saulus in Paulum : sic filius meus Bernardus in patrem meum Eugenium, leta prorsus et utili, ut speramus, translatione promotus est.  Digitus Dei est iste, suscitans de puluere egenum, et de stercore erigens pauperem, ut sedeat cum principibus, et solium glorie teneat.

2. Superest ut, facta hac mutatione tui, ipsa quoque que tibi commissa est, Domini tui sponsa mutetur in melius, et iam nequaquam Sarai, sed Sarra de cetero nominetur . Intellige que dico: dabit enim tibi Dominus intellectum. Si amicus sponsi es, ne dixeris dilectam eius. Principem meam; sed, Principem: nil tuum in ea uindicans, nisi quod pro ea, si oportuerit, etiam 234 animam dare debes. Si Christus te misit, estimabis te non ministrari, sed ministrare uenisse: et ministrare non solum substantiam, sed ipsam quoque animam, sicut prefatus sum. uerus successor Pauli  dicet cum Paulo: Non quia dominamur fidei uestre, sed adiutores sumus gaudii uestri . Petri heres audiet Petrum dicentem: Neque ut dominantes in clerum, sed forma facti gregis . Sic enim iam non ancilla, sed libera etiam et formosa speciosissimi sponsi per te in desideratos adsciscetur amplexus. Alioquin per quem alium hec tam debita libertas sperabitur, si et tu  in Christi hereditate queras que tua sunt, qui iam et ante didiceras, non dico tua non retinere, sed nec tuus esse?

 3. Ergo fiduciam talem habens in te, qualem in nullo predecessorum tuorum a multis retro temporibus uisa est habuisse, exsultat merito ubique et gloriatur in Domino omnis Ecclesia sanctorum: sed specialiter illa, cuius uterus te portauit, et cuius ubera tu suxisti  . Quid ergo? Nonne et mihi licet gaudere cum gaudentibus? nunquid non ero unus de numero letantium? Exsultaui, fateor, sed cum tremore: exsultaui, sed in ipso exsultationis mee articulo timor et tremor uenerunt super me. Ego enim etsi nomen patris deposui, sed non timorem, sed non anxietatem, postremo nec affectum, nec uiscera patris. Considero gradum, et casum uereor: considero fastigium dignitatis, et intueor faciem abyssi iacentis deorsum. Attendo  celsitudinem honoris, et e uicino periculum reformido, pro eo quod scriptum est: Homo cum in honore esset, non intellexit  Quod quidem ad causam magis, quam ad tempus arbitror esse referendum: ut sic intelligatur dictum, cum in honore esset, non intellexit, ac si diceretur, Honor absorbuit intellectum.

4. Et quidem elegeras abiectus esse in domo Dei tui, et recumbere in nouissimo loco in conuiuio eius; sed placuit dicere ei qui te inuitauit: Amice, ascende superius . Itaque ascendisti in altum; noli altum sapere, sed time, ne forte contingat sero miserabilem illam emittere uocem: A facie ire et indignationis tue, eleuans allisisti me  . Altiorem quippe locum sortitus es, sed non tutiorem; sublimiorem, non securiorem. Terribilis prorsus, terribilis est locus iste. Locus, inquam, in quo stas, terra sancta est; locus Petri est, locus Principis Apostolorum, ubi steterunt pedes eius. Locus illius est, quem constituit Dominus dominum domus sue, et principem omnis possessionis sue. Si forte declinaueris a uia Domini, sepultus est in eodem loco, ut sit tibi contra te in testimonium. Merito tali pastori, tali nutritio commissa est Ecclesia, cum adhuc tenera, cum adhuc in cunabulis esset; cuius edocta magisterio et exemplo educata, omnia terrena calcaret: utpote qui excusserat manus suas ab omni munere, qui dicebat de corde suo et conscientia bona: Argentum  et aurum non est mihi . Hec hactenus.

5. Ceterum causa, quare ante tempus scripserim uobis, hec est. Wintoniensis episcopus et Eboracensis archiepiscopus non gradiuntur uno spiritu cum Cantuariensi archiepiscopo  : sed incedunt sibi ex aduerso, et hec uetus est de legatione querela.  uerumtamen quis est ille, et qui sunt illi? Nonne Eboracensis  ipse est, cui te presente, cum adhuc esses quasi unus ex nobis, fratres tui restiterunt in faciem, eo quod reprehensibilis erat? Sed sperauit in multitudine diuitiarum suarum, et preualuit in uanitate sua. Certum est tamen quod non intrauit per ostium in ouile ouium, sed ascendit aliunde. Si pastor fuisset, diligendus erat; si mercenarius, tolerandus: nunc autem cauendus et repellendus, utpote fur et 235 latro. Quid dicam de domino Wintoniensi? Opera que ipse facit, testimonium perhibent de eo. Porro archiepiscopus Cantuariensis, cui aduersantur, uir religiosus est, et suaueolentis opinionis. Pro ipso petimus, ut respondeat ei iustitia sua. uerum illorum iniquitas super  eos, ut sit sicut scriptum est: Iustitia iusti super eum erit, et impietas impii erit super eum . Cum acceperis tempus, secundum opera manuum illorum retribues illis, ut sciant prophetam esse in Isrel.

6. Quis mihi det, antequam moriar, uidere Ecclesiam Dei, sicut in diebus antiquis; quando apostoli laxabant retia in capturam, non in capturam argenti uel auri, sed in capturam animarum? Quam cupio illius te hereditare uocem, cuius adeptus es sedem! Pecunia, inquit, tua tecum sit in perditionem . O uox tonitrui! o uox magnificentie et uirtutis! ad cuius terrorem confundantur et conuertantur retrorsum omnes qui  oderunt Sion! Hoc uehementer exspectat et omnino expetit a te mater tua; hoc filii matris tue, pusilli cum maioribus desiderant, hoc suspirant: ut omnis plantatio, quam non plantauit Pater celestis, tuis manibus eradicetur. Ad hoc enim constitutus es super gentes et regna, ut euellas, et destruas; et edifices, et plantes. Multi audito hoc uerbo dixerunt apud se: Iam securis ad radicem arborum posita est. Multi dicunt in corde suo: Flores apparuerunt in terra nostra, tempus putationis aduenit, in quo sarmenta sterilia recidentur, ut ea que preualent, uberius fructum afferant.

7. Confortare igitur, et esto robustus: manus tue in ceruicibus inimicorum tuorum. uindica tibi animi constantia et uigore spiritus partem, quam  dedit extra fratres tuos tibi omnipotens Pater, quam et tulit de manu Amorrhei in gladio et arcu suo. In omnibus tamen operibus tuis memento te esse hominem, et timor eius qui aufert spiritum principum, semper sit ante oculos tuos. Quantorum in breui Romanorum Pontificum mortes tuis oculis  aspexisti  ! Ipsi te predecessores tui tue certissime et citissime decessionis admoneant; et modicum tempus dominationis eorum paucitatem dierum tuorum nuntiet tibi. Iugi proinde meditatione inter huius transeuntis glorie blandimenta, memorare nouissima tua: quia quibus successisti in sedem, ipsos sine dubio sequeris ad mortem.



EPISTOLA CCXXXIX  . AD EUMDEM. Depositionem Guillelmi Eboracensis urget apud Pontificem, cui soli ea potestas competat.

Importunus sum, sed habeo excusationem: Eugenii apostolatus excusat me. Aiunt non uos esse Papam, sed me: et undique ad me confluunt, qui habent  negotia. Nec desunt in tanta multitudine amicorum, quibus officium negare non possum, non solum absque scandalo, sed etiam absque peccato. Et nunc est etiam alia excusatio non minus idonea, quia causa [al. cura] honestissima est. Contra idolum illud Eboracense iterato stilus dirigitur: ea scilicet necessitate, quod sepenumero hoc telo impetitum a nobis, necdum confossum est. Cur hoc? Quia nil forte a nobis tale directum est, qualis fuit gladius Ionathe, qui nunquam rediit retrorsum. Nec sane fuit culpa iaculi, sed dirigentis iaculum. Patet enim quod non in ea, qua oportuit, fortitudine missum est. Nec mirum. Quis enim in manu forti sagittas mittere potest, nisi filius excussorum? Qui locum  Petri tenet, potest uno ictu extinguere Ananiam, uno Simonem Magum: et, ut planius quod loquimur fiat, peremptoriam dare sententiam ad depositionem episcoporum, solius Romani Pontificis noscitur 236 esse: pro eo nimirum, quod etsi alii multi uocati sunt in partem sollicitudinis, solus ipse plenitudinem habeat potestatis. Solus proinde si dicere audeam, in culpa est, si culpa non feritur, que ferienda est: et eo impetu, quo fuerit ferienda. Quo autem impetu, non dico ferienda, sed fulminanda  fuerit predicti Eboracensis culpa, uestre conscientie derelinquo. Ceterum quod factum non est, uobis credimus reseruatum, ut in eo experiatur Ecclesia Dei, cui ipso auctore preestis, feruorem zeli uestri, potentiam brachii uestri et animi sapientiam: et timeat omnis populus sacerdotem Domini, audiens sapientiam Dei esse in illo ad faciendum iudicium.



EPISTOLA CCXL  . AD EUMDEM, DE EBORACENSI INTRUSO. Laudat zelum Eugenii. Porro eum nunc ostendi uult in deponendo Eboracensi, illam sedem fraudulenter occupante.

1. Quam cupio semper illa de uobis audire, in  quibus glorificetur Deus, honoretur ministerium uestrum, et anima mea letificetur! Inde est quod audita responsione uestra de quibusdam, qui ad officium legationis nimium uidebantur et ambitiose aspirare, et impudenter sperare, supra quam dicere possumus, facti sumus letantes. Non autem nos tantum, sed et omnes qui diligunt nomen uestrum, gauisi sunt gaudio magno. Porro uisis litteris uestris, quas pro causa Rutinensis ecclesie destinastis  , tunc prorsus, tunc repletum est gaudio os nostrum, et lingua nostra exsultatione. Hec atque huiusmodi digna sunt uestro apostolatu, summam Sedem nobilitant, decent plane orbis Episcopum. Unde et flecto genua mea ad ipsum unici huius uestri primatus auctorem, ut det uobis sic sapere,  et sic agere semper in euellendo, et plantando; in destruendo, et edificando: siquidem in ruinam et resurrectionem multorum ascendistis hanc cathedram. Ruant, ruant qui noxie stant; erigantur digni. Ponatur securis ad radicem sterilium plantationum, purgentur fructifere, ut fructum plus afferant. Presidente, inquam, humili Eugenio, deponantur superbi de sede, et exaltentur humiles: esurientes impleantur bonis, et diuites dimittantur inanes.  Nuper nempe exsultatione uniuerse terre ita factum est in causa cuiusdam pauperis episcopi  .

2. Age ergo, transeat iam sanctus hic pietatis zelus et ad miseram illam Ecclesiam transmarinam, quia tempus miserendi eius. uinea Domini Sabaoth est, uinea electa, uinea speciosissima: sed, heu! in desertum pene redacta, quia singularis ferus depascitur eam. Cur dicunt inter gentes, Ubi est Deus eius? ubi quem posuerunt custodem in uineis? ubi manus putans? ubi sarculus excolentis? Quousque sarmento inutili occupatur tellus, suffocatur fructus? Et certe tempus putationis aduenit. Siquidem homo pacis eius  , in quo sperauit, quod se purgare deberet, non purgatione, sed amputatione opus esse testatur. Exstant denique littere ipsius de eo ad  apostolice Sedis legatum, in quibus manifeste manifestam asserit intrusionem, electionem negat. Ita ergo quem sibi parauerat defensorem, accusatorem sustinet. Ad hec que ubique de eo publica fama concelebrat, etiam uirum militarem possent omni iure spoliare cingulo militari.

3. Quomodo iam poterit stare, ubi multiplex uobis subest ratio deiiciendi? et uoluntas non deest? Legi siquidem zelum uestrum pro Ecclesia illa in litteris uestris, et iam exigo de manibus uestris. Quanam uia procedendum sit ad eius deiectionem  non est meum dictare sapienti. Nec multum nostra interest, qua parte arbor infructuosa cadat, dummodo cadat. Dico tamen,  qui sibi possessionem uindicat furtiuarum commercio litterarum, nonne fur est et latro? Denique ubi asserit habuisse se clandestinas litteras exsecrationis sue, aut uerum est, aut falsum quod loquitur. Si uerum, reus est furti, et summi Pontificis criminator: si falsum, debet audire: Occidisti, et possedisti. Os enim quod mentitur, occidit animam . Sed absit ut tanta de tali uiro credatur duplicitas, quanta ab isto ei imponitur. Nempe Innocentius hic erat: cui si pro se respondere liceret, procul dubio diceret huic, quia Ego palam in te dedi sententiam, et in occulto locutus sum nichil.



EPISTOLA CCXLI  . AD HILDEFONSUM COMITEM SANCTI AEGIDII  , DE HENRICO HAERETICO. Henricum, Petri Brusii heretici successorem, eiusque impia dogmata, et impura facinora describit, pungens Comitem, quod talem in sua ditione sineret impune grassari.


1. Quanta audiuimus et cognouimus mala, que in Ecclesiis Dei fecit et facit quotidie Henricus hereticus?  uersatur in terra uestra sub uestimentis ouium lupus rapax: sed ad Domini designationem, a fructibus eius cognoscimus illum . Basilice sine plebibus, plebes sine sacerdotibus, sacerdotes sine debita reuerentia sunt, et sine Christo denique Christiani. Ecclesie synagoge  reputantur; sanctuarium Dei sanctum esse negatur: Sacramenta non sacra censentur: dies festiuis frustrantur solemniis. Moriuntur homines in peccatis suis: rapiuntur anime passim ad tribunal terrificum, heu! nec penitentia reconciliati, nec sancta [al. sacra] communione muniti. Paruulis Christianorum Christi intercluditur uita, dum Baptismi negatur gratia: nec saluti propinquare sinuntur, Saluatore licet pie clamante pro eis: Sinite, inquit, paruulos uenire ad me . Ergone qui homines et iumenta saluauit, quemadmodum multiplicauit misericordiam suam Deus, ad solos tamen innocentes non patitur eamdem tam multam misericordiam peruenire? Quid, queso, quid inuidet paruulis Saluatorem paruulum, qui natus est eis!  Inuidia hec diabolica est: inuidia hac mors intrauit in orbem terrarum. An putat paruulos Saluatore non egere, quia paruuli sunt? Si ita est, ergo gratis magnus Dominus factus est paruus: ut omittam, quod flagellatus est, quod sputis illitus, quod cruci affixus, quod denique mortuus est.

2. Non est hic homo a Deo, qui sic contrario Deo et facit, et loquitur. Proh dolor! auditur tamen a pluribus; et populum qui sibi credat, habet. O infelicissimum populum! Ad uocem unius heretici siluerunt in eo omnes prophetice et apostolice uoces, que de conuocanda in una Christi fide e cunctis nationibus Ecclesia, uno ueritatis spiritu cecinerunt. Ergo fefellerunt diuina oracula, falluntur  omnium oculi et animi; qui quod legunt predictum, intuentur impletum. Quam certe manifestam omnibus ueritatem solus iste stupenda, et prorsus Iudaica cecitate, aut non uidens, aut inuidens adimpletam, simul nescio qua arte diabolica persuasit populo stulto et insipienti, de re manifesta nec suis credere oculis: fefellisse priores, errare posteros: totum mundum etiam post effusum Christi sanguinem perditum iri: et ad solos, quos decipit, totas miserationum Dei diuitias, et uniuersitatis gratiam peruenisse. Et nunc huius rei gratia, licet in multa corporis infirmitate, iter arripui ad has partes  , quas potissimum singularis ferus 238 depascitur, dum non est qui resistat, neque qui saluum faciat. Quippe de tota Francia pro simili  effugatus malitia, has solas sibi inuenit expositas; in quibus fiducialiter sub tuo dominatu in gregem Christi toto furore bacchatur, quod tuone honori congruat, princeps illustris, ipse iudicato. Nec mirum tamen, si serpens ille callidus decepit te, quippe speciem pietatis habens, cuius uirtutem penitus abnegauit.

3. Sed nunc audi quis ille sit. Homo apostata est: qui relicto religionis habitu (nam monachus exstitit [, ad spurcitias carnis et seculi, tanquam canis ad suum uomitum, est reuersus. Pre confusione autem habitare inter cognatos et notos non sustinens, uel potius non permissus ob magnitudinem criminis, succinxit lumbos suos, et iter qua nesciebat, arribuit, factus gyrouagus et profugus super  terram. Cumque mendicare cepisset, posuit in sumptu Euangelium , et uenale distrahens uerbum Dei, euangelizabat ut manducaret. Si quid supra uictum elicere poterat a simplicioribus populi, uel ab aliqua matronarum, id ludendo aleis, aut certe in usus turpiores turpiter effundebat. Frequenter siquidem post diurnum populi plausum, nocte insecuta cum meretricibus inuentus est predicator insignis, et interdum etiam cum coniugatis. Inquire, si placet, uir nobilis, quomodo de Lausana ciuitate exierit; quomodo de Cenomannis; quomodo de Pictaui; quomodo de Burdegali: nec patet ei uspiam reuersionis aditus, utpote qui feda post se ubique reliquerit uestigia. Tu de tali arbore  tandem bonos sperabas fructus? Terre profecto in qua est, fecit fetere odorem in uniuersa terra: quia non potest, iuxta sermonem Domini, arbor mala fructus bonos facere .

4. Hec ergo, ut dixi, causa aduentus mei. Nec a me ipso nunc uenio, sed uocatione pariter et miseratione  Ecclesie trahor: si forte spina illa, et praua ipsius, dum adhuc parua sunt germina, de agro dominico exstirpari queant, non mea, qui nullus sum, sed sanctorum, cum quibus sum, episcoporum manu, tua quoque potenti dextera cooperante. In quibus precipuus est uenerabilis Ostiensis episcopus  , ab apostolica Sede ad hoc ipsum directus; homo qui magna fecit in Isrel, et uictoriam dedit Ecclesie sue in multis per illum Dominus omnipotens. Tua interest, uir inclyte, honorifice suscipere illum, et eos qui cum ipso sunt; ac ne tantus labor tantorum uirorum, pro tua potissimum tuorumque salute susceptus, inefficax sit, secundum potestatem desuper datam tibi operam dare.



EPISTOLA CCXLII  . AD TOLOSANOS, POST REDITUM SUUM. Sollicite fugiendos, imo et fugandos hereticos. Exercendam hospitalitatem. Nec quosuis predicatores admittendos


1. In aduentu karissimi fratris et coabbatis nostri Bernardi de Grandi-Silua, exsultauimus, et delectati sumus in his que dicta sunt nobis ab illo de constantia et sinceritate fidei uestre in Deum, de perseuerantia dilectionis et deuotionis in nos, de zelo et odio aduersus hereticos, ita ut quisque uestrum merito dicere possit: Nonne qui oderunt te, Domine, oderam, et super inimicos tuos tabescebam? Perfecto odio oderam illos, et inimici facti sunt mihi . Gratias agimus Deo, quia non fuit otiosus aduentus noster ad uos. Et mora quidem  breuis apud uos, sed non infructuosa. ueritate nimirum per nos manifestata, manifestata autem non solum in sermone, sed etiam 239 in uirtute  , deprehensi sunt lupi, qui uenientes ad uos in uestimentis ouium, deuorabant plebem uestram sicut escam panis, sicut oues occisionis: deprehense uulpes, que demoliebantur pretiosissimam uineam Domini, ciuitatem uestram; deprehense, sed non comprehense. Propterea, dilectissimi, persequimini et comprehendite eos, et nolite desistere, donec penitus depereant, et diffugiant de cunctis finibus uestris, quia non est tutum dormire uicinis serpentibus. Sedent in insidiis cum diuitibus in occultis, ut interficiant innocentes. Fures sunt et latrones,  quales in Euangelio Dominus notat . Subuersi sunt, et parati ad subuertendum, plane maculatores fame uestre, corruptores fidei uestre. Corrumpunt bonos mores colloquia mala : presertim talium sermo, sicut dicit beatus Apostolus, serpit ut cancer 

 2. Quis dabit mihi ut habeam opportunitatem semel adhuc ueniendi ad uos? Nam uoluntatem habeo, si quo modo possim in uoluntate Domini secundo uidere uos, laborem non reputaturus, quamuis corpore infirmus et debilis, pro uestra exhortatione et salute. Interim autem sic state in Domino, karissimi, sicut cepistis et accepistis a nobis. Obedite episcopo, ceterisque prepositis uestris, magistris Ecclesie. Habete diligentiam hospitalitati, quia per hanc multi placuerunt Deo. Abraham pater uester pro studio sancto quod in suscipiendis peregrinis habere solitus erat, angelos hospites suscipere meruit . Similiter et Loth nepos eius pro simili deuotione et pia consuetudine de eorum susceptione exsultauit .  Et uos itaque simili forma non Angelos, sed Dominum Angelorum suscipite in peregrinis, pascite in egenis, operite in nudis, uisitate in languentibus, redimite in captiuis. Talibus hostiis promeretur Deus, qui in iudicio dicturus est: Quod uni ex his minimis meis fecistis, mihi fecistis .

3. Hoc etiam moneo uos, karissimi, quod et dicebam uobis cum presens essem, ut nullum extraneum siue ignotum predicatorem recipiatis, nisi qui missus a summo, seu a uestro permissus pontifice predicauerit. Quomodo, inquit, predicabunt, nisi mittantur ? Ipsi sunt, qui induentes sibi formam pietatis, et uirtutem eius penitus abnegantes, profanas nouitates uocum et sensuum, tanquam melli uenenum, uerbis celestibus intermiscent.  Cauete proinde eos tanquam ueneficos; et cognoscite in uestimentis ouium lupos rapaces. Sit uobis commendatus lator epistole uenerabilis abbas Grandis-Silue  , et domus eius, que et nostra est, nuper nobis, et nostro Ordini ab ipso tradita, et ecclesie Clare-uallis specialiter associata. Ostendite nobis in ipso, et in sanctis qui cum eo sunt, quantum profeceritis ex nostra admonitione in operibus misericordie; et date in eis experimentum uestre caritatis et deuotionis, quam habetis erga nos. Quidquid illis feceritis, mihi factum reputate. Gratia Dei et pax sit uobiscum, amen.



240 EPISTOLA CCXLIII  . AD ROMANOS, QUANDO RECESSERUNT A DOMINO PAPA EUGENIO  . Romani, Arnaldo heretico factionem inflammante, antique Reipublice ac libertatis formam restituere nitebantur, sola sacrorum cura Pontifici relicta. Itaque uectigalia Pontificum sibi uindicant, iubentes Pontificem decimis, et oblationibus-tantum more prisco contentum uiuere. Hinc nata rebellio, et in Eugenium acrius concitata. Cuius occasione Bernardus aspere, sed iuste increpat Romanos tam iniquos in Pontificem, cuius iniuria in sanctos et omnes Catholicos redundet, non euasura Dei uindictam, nisi mox resipiscant.


Nobilibus, et optimatibus, atque uniuerso populo  Romano, frater BERNARDUS Clare-uallis uocatus abbas, declinare a malo, et facere quod bonum est.

1. Sermo mihi est ad te, popule sublimis et illustris, cum sim uilis exiguaque persona, ac nullius pene momenti homuncio. Id quidem uerecundum atque onerosum mihi consideranti, quis, quibus scribam, simulque quam aliter hoc alius iudicare possit. Sed leuius reor uerecundia apud homines periclitari, quam condemnari apud Deum silentio, ueri taciturnitate et absconsione iustitie. Ipse enim dicit: Annuntia populo meo scelera eorum . Erit mihi etiam in testimonium ante faciem Domini, si dicere potero: Iustitiam tuam non abscondi in corde meo, ueritatem tuam et salutare tuum dixi . Pro huiusmodi sane  non uereor, quamuis uerecundia reluctante, pro mea ignobilitate scribere de longinquo ad populum gloriosum, atque his litteris transmontanis sui ipsorum periculi atque peccati commonere Romanos, si forte audiant, et quiescant. Quis scit si conuertantur ad precem pauperis, qui non cedunt potentium minis, non omni armature fortium? Nonne quondam in Babylone, ad uocem pueri iunioris unius, omnis ille populus, qui a sensibus iniquis iudicibus seductus fuerat, reuersus est ad iudicium, et sic seruatus est sanguis innoxius in die illa ? Ita nunc quoque, etsi adolescentulus sum ego et contemptus , potens est tamen Deus dare etiam uoci mee uocem uirtutis,  per quam fiat ut et is populus, quem nichilominus constat esse seductum, ad iudicium reuertatur. Mea ergo defensio ad eos qui mihi hinc forte succensendum indignandumue putauerint, hec sit.

2. Si neque hoc satis est, etiam istud adiicio. Communis est causa, et non est distinctio pusilli et magni. Dolor nempe in capite est, ac per hoc minime alienus ne a minimis quidem uel extremis quibusque corporis partibus. Nec a me ergo. Peruenit profecto usque ad me, quamuis omnium minimum, dolor maximus iste, quia maximus est; et quia cum sit capitis, non potest non esse et corporis, cuius membrum sum ego. Numquid non dolente capite clamat lingua pro omnibus corporis membris, in capite se dolere, et omnia per ipsam suum  caput, suumque capitis fatentur incommodum? Dimittite proinde, queso, dimittite, ut plangam paululum apud uos dolorem meum; nec meum tantum, sed et totius Ecclesie. Nonne ipsius uox est hodie per uniuersum mundum: Caput meum doleo, caput meum doleo? Quis namque uel nouissimus Christianorum in toto sit orbe, qui non glorietur hoc capite, quod ambo illi gloriosi principes terre, alter amisso, alter submisso in cruce capite, suo triumpho exstulerunt, suo sanguine ornauerunt?  Ad omnem itaque 241 spectat Christianum iniuria Apostolorum, et sicut in omnem terram exiuit sonus eorum , sic lesio eorumdem ab omnibus usquequaque sentitur, usquequaque plangitur et doletur.

3. Quid uobis uisum est, o Romani, offendere principes mundi, uestros autem speciales patronos? Cur Regem terre, cur Dominum celi, furore tam intolerabili, quam irrationabili in uos pariter prouocatis, dum sacram et apostolicam sedem, diuinis regalibusque priuilegiis singulariter sublimatam, ausu sacrilego incessere, suoque minuere honore contenditis, quam uel soli contra omnes, si oportuisset, defendere debuistis? Sic fatui Romani; non iudicantes, neque quod honestum est discernentes,  caput uestrum atque omnium, quod in uobis est, deturpatis, pro quo magis nec uestris ipsis ceruicibus parcendum a uobis foret, si necessitas exegisset? Patres uestri Urbi orbem subiugauerunt: uos Urbem properatis orbi facere fabulam. En Petri heres Petri sede et urbe a uobis expulsus est: en rebus et domibus suis, uestris manibus spoliati sunt cardinales atque episcopi ministri Domini. O popule stulte et insipiens, o columba seducta non habens cor! Nonne ille caput, et illi oculi tui erant? Quid ergo nunc Roma, nisi sine capite truncum corpus, sine oculis frons effossa, facies tenebrosa? Aperi, gens misera, aperi oculos tuos, et uide desolationem tuam iamiamque imminentem. Quomodo in breui mutatus est color optimus , facta est quasi uidua domina gentium, princeps prouinciarum ?

4. uerum initia malorum sunt hec: grauiora timemus. Numquid non prope interitum es, si persistis? Reuertere, reuertere, Sunamitis, reuertere ad cor tuum: agnosce iam uel sero, que, quanta, a quibus patiaris, uel passa sis. Recordare qua causa, quo fine, per quos, et in quos usus, non longe ante hos dies cunctarum, que in te sunt, ecclesiarum omnis orantus et census profligatus est  . Quidquid in altaribus et in altarium uasis, quidquid in ipsis sacris imaginibus auri et argenti reperiri tunc potuit, manibus impiorum direptum et asportatum est. Quid ex his omnibus tu  in tuis nunc marsupiis inuenis? Porro decor domus Domini irrecuperabiliter periit. Et nunc quid tibi uisum est iterare malitiam, innouare denuo super te dies malos? Quid modo uel lucri amplioris, uel certioris spei arridet tibi? nisi quod in eo nouissima tua cernuntur incautiora prioribus, quod tunc quidem non solum multi de plebe, sed etiam de clero, et de principibus nonnulli per orbem in schismate illo fauerunt tibi: nunc uero sicut manus tue contra omens, sic manus omnium contra te. Mundus est a sanguine tuo mundus omnis, preter te solam, et filios tuos qui in te sunt. ue ergo  nunc tibi, popule miserande, et ue duplo quam ante, non ab exteris nationibus, non a feritate barbarorum, non a millibus armatorum. ue tantum a facie tuorum tibi; ue a domesticis et amicis, a clade intestina, a cruciatu precordiorum, a tortionibus uiscerum.

5. Agnoscisne iam quia non omnes pacifici qui domestici, nec omnes amici qui uidentur? Et si alias noueramus, sed nunc per te manifestius edocemur omnem ueritatem illius sermonis Domini, quem dixit: Quoniam inimici hominis domestici eius. . ue fratri a fratre in medio tui, et filiis a parentibus! ue non a gladiis, sed a labiis iniquis et a lingua dolosa! Usquequo male in malo uos alterutrum confortatis, et  gladiis labiorum inuicem sternitis, inuicem perditis, ut ab inuicem consumamini? Congregamini, oues disperse, redite ad pascua, redite ad Pastorem et Episcopum animarum uestrarum. Redite, preuaricatores, ad cor. Quod loquor, non quasi hostis conuicians, sed quasi amicus obiurgans. Habet uera amicitia nonnunquam 242 obiurgationem, adulationem nunquam.

6. Sed iungimus et obsecrationem. Obsecramus pro Christo, reconciliamini Deo, reconciliamini principibus uestris, Petrum loquor et Paulum, quos utique in uicario et successore suo Eugenio suis sedibus et edibus effugastis. Reconciliamini, inquam, orbis principibus, ne forte incipiat pro eis pugnare orbis terre contra insensatos. An nescitis  quia his offensis nichil omnino ualetis, his propitiis nichil omnino timetis? Non, inquam, non timebis sub horum tutela millia populi circumdantis te, urbs inclyta, ciuitas fortium. Reconciliare proinde illis, simul et millibus martyrum, qui quidem apud te, sed contra te sunt propter grande peccatum quod peccasti, in quo et persistis. Reconciliare etiam omni Ecclesie sanctorum, qui ubique terrarum audito hoc uerbo scandalizati sunt. Alioquin pagina ista contra te in testimonium erit: sed et ipsi Apostoli et martyres tui stabunt in magna constantia aduersus eos qui se angustiauerunt, et qui abstulerunt labores eorum. Sed iam finem loquendi omnes pariter audiamus. Annuntiaui iustitiam, prenuntiaui periculum,  ueritatem non tacui, hortatus sum ad meliora: superest ut aut de uestra citius correctione letemur; aut de iusta imminenti damnatione certi, inconsolabiliter lugeamus, arescentes et tabescentes pre timore et exspectatione, que superuenient uniuerse urbi.



EPISTOLA CCXLIu  . AD CONRADUM REGEM ROMANORUM. Hortatur Regem ad defensionem auctoritatis pontificie aduersus rebelles Romanos.

1. Nec dulcius, nec amicabilius, sed nec arctius omnino regnum sacerdotiumque coniungi seu complantari  in inuicem potuerunt, quam ut in persona Domini ambo hec pariter conuenirent; utpote qui factus est nobis ex utraque tribu secundum carnem summus et Sacerdos, et Rex. Non solum autem, sed et commiscuit ea nichilominus ac confederauit in suo corpore  , quod est populus christianus, ipse caput illius: ita ut hoc genus hominum apostolica uoce genus electum, regale sacerdotium appelletur  In alia quoque scriptura quotquot sunt predestinati ad uitam, nonne omnes reges et sacerdotes nominantur ? Ergo que Deus coniunxit, homo non separet. Magis autem quod diuina sanxit auctoritas, humana studeat adimplere uoluntas; et iungant se animis, qui iuncti sunt institutis. Inuicem se foueant, inuicem  se defendant, inuicem onera sua portent. Ait Sapiens: Frater adiuuans fratrem, ambo consolabuntur . Quod si alterutrum se  corroserint et momorderint, nonne ambo desolabuntur! Non ueniat anima mea in consilium eorum qui dicunt, uel imperio pacem et libertatem Ecclesiarum, uel Ecclesiis prosperitatem et exaltationem imperii nocituram. Non enim utriusque institutor Deus in destructionem ea connexuit, sed in edificationem.

2. Si hoc scitis, quousque uos communem contumeliam, communem dissimulatis iniuriam! Nonne ut apostolica Sedes, ita et Caput imperii Roma est! Ut ergo de Ecclesia taceam, num honor Regi est truncum in manibus tenere imperium! Et quidem  ignoro quid uobis super hoc consulant sapientes uestri et principes regni: sed ego, in insipientia mea loquens, quod sentio non tacebo. Ecclesia Dei ab exortu sui usque ad hec tempora pluries tribulata est, et pluries liberata est. Denique audite quid ipsa de se loquatur in Psalmo. Ipsius enim uox est: Sepe expugnauerunt me a iuuentute mea; etenim non potuerunt mihi. Supra dorsum 243 meum fabricauerunt peccatores, prolongauerunt iniquitatem suam . Certus esto, o Rex, quoniam nec nunc quoque relinquet Dominus uirgam peccatorum super sortem iustorum. Non est abbreuiata  manus Domini, nec facta impotens ad saluandum. Liberabit et hoc tempore absque dubio sponsam suam, qui suo redemit eam, suo spiritu dotauit, donis celestibus exornauit, ditauit nichilominus et terrenis. Liberabit, inquam, liberabit: sed si in manu alterius, uiderint regni principes, idne honor Regis, regniue utilitas sit. Non est utique.

3. Quamobrem accingere gladio tuo super femur tuum, potentissime, et restituat sibi Cesar que Cesaris sunt, et que sunt Dei Deo. Utrumque interesse Cesaris constat, et propriam tueri coronam, et Ecclesiam defensare. Alterum regi, alterum conuenit Ecclesie aduocato. uictoria, sicut in Domino confidimus, pre manibus est. Superbia et arrogantia Romanorum plus quam fortitudo eorum. Quid  enim? Numquid quispiam magnus uel potens, uerbi gratia, imperator, aut rex, fedam rem istam in imperium pariter sacerdotiumque presumit? Sed populus hic maledictus et tumultuosus, qui suas nescit metiri uires, cogitare finem, considerare prouentum, in insipientia sua et in furore suo ausus est hoc grande sacrilegium attentare. Absit ut uel ad momentum stare possit ante faciem Regis popularis manus, uulgi temeritas. Factus sum insipiens, qui cum sim uilis, ignobilisque persona, tanquam aliquis magnus, consiliis tante magnitudinis tanteque sapientie me ingessi, et de re magna. At quo ignobilior atque abiectior, tanto liberior sum ad loquendum quod caritas suggerit. Unde et adhuc addo in eadem insipientia mea: Si quis aliud, quam locutus  sum uobis  suadere conabitur, is profecto aut non diligit Regem, aut parum intelligit, quid regiam deceat maiestatem: aut certe que sua sunt querit, et non ualde que uel Dei, uel Regis sunt, curare conuincitur.



EPISTOLA CCXLu  . AD DOMINUM PAPAM EUGENIUM, PRO AURELIANENSI EPISCOPO  . Gaudet ob zelum pontificis in causa Aurelianensis episcopi, etc.

Ita, queso, ita facite. Semper consideretur non a quo, sed quid petatur. Pro Aurelianensi episcopo  non est exauditus Rex, minime tamen offensus, quia cor eius in manu Dei est. Quod etsi contigisset sustinendum fuerat, ne Deus offenderetur: qui utique ex hoc magis propitiabitur, et citius respirare faciet a tribulatione malorum et dolore, si iustitia teneatur, si non relinquatur ueritas. Hec et his similia, que de uobis per orbem celebri in dies iucunditate crebrescunt, quanta cor meum suauitate repleant, non est facile dictu. Hec pro his. De cetero si suggestum uobis a quopiam fuerit de me amplius onerando, scitote mihi uires non suppetere ad ea que porto. Quantum mihi, tantum parcetis et uobis. Propositum meum monasterium non egrediendi  eredo non latere uos. De fratre Baldicio, quamuis dilecto, quamuis necessario, obeditum est sine mora.  De abbate mittendo ad Sanctum-Anastasium  , si factum non est, fiet statim ut factum non esse sciemus. Porro de alia mittenda persona, quia in ultimis litteris uestris nichil scripsistis, nichil presumpsimus. Ceterum et hoc tam celeriter fiet, quam uobis accelerare placuerit. Plenius uobis et manifestius de his omnibus respondebunt dominus Autissiodorensis  , et frater Baldicius. Quod sancte memorie Balduinus  Pisanus archiepiscopus fecit in Sardinia de excommunicatione 244 Aruorensis iudicis, quia nonnisi iuste hoc uirum bonum fecisse credimus, uestra auctoritate ratum et inconcussum manere rogamus. Porro Turritanus iudex  , quia bonus dicitur esse princeps, sit uobis  commendatus, et a uobis manuteneatur.



EPISTOLA CCXLuI  . AD EUMDEM PRO EODEM, QUANDO PRAEDICTUS AURELIANENSIS DEPOSITUS EST. Aurelianensem, sponte se episcopatu abdicantem, pontifici commendat, ut honori eius cautum esse uelit: id humilitatem eius, et pontificis clementiam decere.

1. Tempus est ut et ego scribam, non iam pro episcopo, sed pro paupere et humili monacho  ; idque, quod miserabilius est, facto de diuite et sublimi. Hic iam non habet adulatio locum, habet miseratio. Multi pro eo scripserunt, ut remaneret episcopus: sed multum hoc erat; non potui adduci ego, ut id auderem. Nunc uero, si res humanius estimetur, ipsa nunc exigit quod ante uitabam. Spes erat homini  adhuc; nam sperandi ratio suberat talis. Dicebat: ualde immutatus est rerum status, ex quo mihi sententia purgationis imposita fuit. Et quidem grauem illam satis accepi, et que uel ab innocentissimo difficile impleri posset. Quid nunc, cum cuncta pene in impossibile uersa sunt? Niuernis non est episcopus  , sed ne Trecis quidem: Autissiodorensis transalpinauit. Comprouincialium sane  episcoporum, per quos me purgare oportuit, pars multa hec est. Non certe purgatores deficiunt mihi, sed episcopi uel desunt, uel absunt. Quid ergo? rectene a me exigi potest quod inueniri non potest? Si res ita iudici comperta fuerit, mirum si de impossibili sententiam ferat: aut si non ex toto impossibile, nimium [al. minimum] quod forte minus est, leuiter effugiet ultro negligentius perscrutantem: nempe misericordiam uult, non sacrificium. Que enim utilitas in sanguine meo, ut querat iniquitatem meam, et peccatum meum scrutetur? Magis autem, quia benignus et misericors est, aliquid obliuiscetur, aliquid dissimulabit, aliquid et de suo addet. Dominus est. An non licet ei quod uult facere? Etiamsi non, quantum sat est, rationem mihi suppeditare  aduerterit; quidni tota tamen libertate utetur, prompteque misericordiam superexaltabit iudicio, uir apostolice mansuetudinis et auctoritatis?

2. Ergo cum sic liceret sperare timenti, nec frustra, ut sibi suisque uidebatur, cessit tamen, et nostro se totum commisit, arbitrio. Ac ne occasione ipsius diutius ecclesia fatigaretur, consulente me anticipans terminum, et securis ictum, ultro episcopum exuit. Unum est, clementissime Pater, unde homini generoso ac uerecundo in tam miseranda fortuna posset non parum consolationis afferri. Queritis quid? Profecto non ambulat in magnis, nec in mirabilibus super se. Sufficit, si uestra  indulgentia possit retinere sacerdotem, qui episcopus fuit: tantum a nota infamie et perpetue inustionis cauterio, scuto bone uoluntatis uestre obumbretur sibi. O dignam omni exauditu precem! Non rogat ut gloriosus, sed ne inglorius sit, qui exstitit gloriosus. Quidquid illud sit quod medium est, eo contentus est. Liceat cadenti a gloria, honesto quo poterit mediocritatis sese excipere gradu, solamque non deuenire in extremitatem opprobrii. Iuuenis est, nobilis genere est, in sublimitate positus fuit: nec tamen humilem refugit locum, sed probrum. Nihilne merebitur uel ista humilitas? Humiliatus est impius Achab, profuit ei : et in uiro fideli ac nobili humilitas pretium non habebit? Absit a summa 245 Sede, absit a sancta  mente uestra, cor contritum et humiliatum despicere.

3. Si diceremus, Humiliauit se, exaltetur; nichil in hoc temere a nobis presumptum. Possemus forsitan excusare, nimirum ex regula quam optime nostis . Nunc autem non dicimus, Exaltetur; sed, Ne conculcetur, et confundamur ab exspectatione nostra. Imo uero si mala suscepimus  de manu domini, bona quare non suscipiamus? Numquid enim potestatem habetis deponere potentes de sede, et exaltare humiles non habetis? Porro potestate accepta malle in malo, quam in bono uti, abuti est. Preterea angitur debitis multis, cum sit pauper et inops: iubeat auctoritas uestra de rebus episcopalibus ea solui. Durum est enim simul et honore priuari, et onere premi debitorum.



EPISTOLA CCXLuII  . AD EUMDEM PRO REMENSI ARCHIEPISCOPO. Displicet ei preceps et seuerior in Samsonem archiepiscopum Remensem sententia, de Pallii usu sublato.

Amantissimo patri et domino EUGENIO, Dei gratia summo Pontifici, BERNARDUS Clare-uallensis uocatus  abbas, modicum id quod est.

1. Parcat uobis Deus: quid fecistis? Faciem hominis uerecundissimi confudistis; et cuius laus est  in Ecclesia, ipsum in facie Ecclesie humiliastis. Letificastis omnes inimicos eius: sed quantos uos contristasse putatis? Non est modus condolendi, quia amicorum non est numerus. Dilectus a Deo et hominibus, grandis criminis luit penas, nullius conuictus, nullius confessus. Tenemus Phinees, sentimus zelum; Isrelites perfoditur, sed non cum Madianitide. Imponitur ei quod Regem coronauit  ; sed in hoc non existimat excessisse se tenorem priuilegiorum suorum. Obiicitur quod scienter diuina presumpserit celebrare in ecclesia interdicta: negat. Suo tempore probabitur illud, purgabitur istud. Esto tamen: putemus omnia constare, quecumque in absentem aduersariis eius licuit, aut libuit loqui. Debuitne hoc solo excessu, cuius cetera  laudabilia exstiterunt, tam dure feriri, tam seuere animaduerti? Semel excessisse, etiam uirtus poterat reputari, si de uestro, non de uultu inimicorum eius  iudicium prodiisset. Deinde quid in arcto illo fieri oportebat? Dies celebris, solemnis curia, iuuenis rex; et, quod his maius est, Dei negotium, de Ierosolymitana scilicet expeditione, propter quod omnes conuenerant; prorsus hec omnia Missarum, et corone regie solemnis debitique honoris frustrationem nullatenus admittebant. Sed nec ipsi Bituricensi archiepiscopo omnino expediebat, ut honor Regis per eum impediretur.

2. Que cum ita se habuerint, estimamus locum misericordie non deesse, ubi tanta necessitas typhum  excusat contumacie. Numquid potestatem habetis tantum percutere, et nequaquam sanare! Nostis qui dixerit: Percutiam, et ego sanabo . Absit ut cuius tenetis uicem, non usurpetis  et uocem, uocem precipue pietatis. Ergo sola hac uice redeat sagitta Ionathe retrorsum, et si necesse fuerit, in me magis mittatur. Tolerabilius, fateor, habuissem, interdici mihi Missarum celebrationem, quam archiepiscopo Pallii usum. Est etiam quod non mediocriter uestro pio rigori obuiat in hac parte, quod filio uestro regi Ludouico possit hinc non parue offensionis et irritationis occasio dari, cum ipse sibi tota mali huius uideatur esse occasio. Quod plane tempore isto non expedit: ne bonum, 246 quod uestro hortatu bono et magno animo cepit, dignum  non habeat exitum, si in scandalo et animi perturbatione hoc egerit. De cetero mandastis et obediui, et fecundauit obedientiam precipientis  auctoritas. Siquidem annuntiaui et locutus sum, multiplicati sunt super numerum. uacuantur urbes et castella, et pene iam non inueniunt quem apprehendant septem mulieres uirum unum, adeo ubique uidue uiuis remanent uiris.



EPISTOLA CCXLuIII  . AD EUMDEM. Premonet Pontificem, ne Sagiensi, quantumuis supplici, reditum in episcopatum molienti, faciles aures prebeat.

1. Non est mihi, more multorum, proemiis uti ad uos, ambituue uerborum: a re ipsa incipio. Homo fallax uenit ad uos, credo ut fallat; sed absit ut uos. Hoc enim non nisi in multorum discrimen,  idque maximum posset accidere. Semper quidem, sicut fallere malum, ita falli a malo est plerumque et malum. Sed interest quis et in quo fallatur. Quanto uestra potestas et dignitas maior, tanto ea  que uobis forte subreptio fit, non modo periculosior, sed et turpior est, presertim in ecclesiasticis causis. Si uerbi gratia, Sagiensis hec uulpecula fraudulenta, concinnans dolos uobis, sicut callide cogitat illudere, poterit et ad uineam Domini sabaoth, quam breui tempore parte non modica demolita est, uestra auctoritate redire; quanta putatis malignitate de cetero seuituram? Heu! quod reliquum est, deuorabit. Nempe qui uenit uulpecula, redibit leena: et in quosque, tam cleri, quam populi, non iam calliditate utetur, sed crudelitate. uigilandum itaque aduersus astutiam, ne ad tantam seuitiam denuo prorumpere possit.

2. Non ergo uos moueat hominis facies miseranda, uilis habitus, uultus supplex, demissa supercilia,  uerborum humilitas: sed nec ipse quidem lacrymule, currentes, ut aiunt, ad nutum eius, docte mentiri. Hec omnia in facie sunt: et scitis qui dixerit, Nolite secundum faciem iudicare . In his atque similibus forma pietatis existit, sed non semper et uirtus. uestimenta ouium sunt hec, frequenter, sicut designauit Dominus, usurpata a lupis in stragem maximam ouium, dum non se abscondunt, quoniam illi abscondite ueniunt . Inde est quod aliqui etiam ex nostris pro eo scripserunt, talibus circumuenti mendaciis, parum aduertentes quod a Sapiente sapienter ac ueraciter dicitur: Est qui se humiliat nequiter, et interiora eius plena sunt dolo . uos ergo non attendatis ad uerba eius, neque ad corporis gestus:  opera interrogate. A fructibus eius cognoscetis eum. Multa et grauia dicuntur de eo: dicentur et in eum, si est qui querat et iudicet. Nolo dicere omnia que audiui. Nec enim omnibus credendum est, sed nec omnibus decredendum. Unam pono breuiter meam coniecturam: certine aliquid habeat, uos iudicabitis. Cur datos sibi iudices declinauit? Si personas causatur, non erant suspecti. Si loci importunitatem; erat hoc in terra sua, et in cognatione sua, ubi et expensis paucis, et itinere non longo, facile et absque labore totum negotium poterat explicari. Restat proinde nichil aliud suspicandum, quam fugisse hominem subdolum accusantium multitudinem, qui extra patriam eum minime pre inopia sequi possent.  Gratias agimus domino Lexouiensi, qui zelo domus Domini tactus, nec marsupio pepercit, nec corpori. Bonus 247 frater, cui studium est semen defuncti fratris suscitare  . Gratias et uos agite illi, quia  uestro quoque nomini hec eius cura non parum conferre uidetur: qua fit ut conuincatur malignus, et sic deiiciatur; que est gloria uestra.



EPISTOLA CCXLIX  . AD EUMDEM. Priorem Case-Dei, electum in episcopum ualentinensem, uti dignum commendat.

Si rebus raritas pretium facit, nil in Ecclesia pretiosius, nil optabilius bono utilique pastore. Nempe rara auis est ista. Proinde sicubi talis interdum reperiatur, et occasio detur, confestim [iniiciende sunt manus, et totis nisibus satagendum, ne qua ui, ne qua arte malitie fructuosa promotio ualeat prepediri. Audiuimus in ecclesia ualentina pari uoto cleri et populi electum esse Priorem Case-Dei  .  Mirum si bonus non fuerit ad opus ad quod assumitur. Scire uultis unde id sperem? Boni hoc uolunt, nec potest bonus non esse qui bonis placet. Nec minus ualidum argumentum mihi uidetur quod bonus sit, si malis e regione displiceat. Decet Sanctitatem uestram uotis assentire bonorum: ne si ab isto forte resilire contingat, alium quem nolletis, studio et consensu prauorum contingat recipere.



EPISTOLA CCL. AD BERNARDUM  PRIOREM PORTARUM. Repulsam fratris Natalis in episcopum electi non debuisse tam moleste ferri a Religiosis. Id sua opera factum non esse. ueritum forte Papam, ne iuuenilis etatis uitia nunc demum calumnie paterent.

Reuerendissimis patribus et dominis amantissimis,  BERNARDO priori Portarum, et sanctis qui cum eo sunt, BERNARDUS Clare uallis uocatus abbas, salutem in Domino.

1. Ex quodam Beatitudinis uestre rescripto comperi, scripsisse me aliquid, quod me indicaret commotum, uosque istud non parum metuere. uerum id frustra. Non est quod a puero uestro timendum sit uobis, reuerendissimi patres, qui uos in ueritate diligo ut amicos, et suspicio ut sanctos. Nisi forte non me, sed mihi paterno timuistis affectu, quod motus uobis uiderer non ex ratione; aut si ex ratione, forte plus quam oporteret. Motus, fateor, fui, sed pro uobis, non contra uos, atque id tenuiter satis: si et hoc temere, sed non temere confiteor aduersum me iniustitiam meam, et uos remittetis  temeritatem peccati mei. Ignoscite mihi: sic sum, zelus domus uestre comedit me. Non patior plane, quod in me est, decolorari tante specimen sanctitatis:  nam corrumpi posse, absit ut uerear. Prorsus autem displicet in pulcherrimo corpore non solum morbus, sed et neuus. Non plane bonus color, si sanctorum quispiam anxie ferre abiectionem suam uideatur, de qua etiam et non gaudere, et non gloriari, minus est a perfecto. Porro in proposito perfectionis apparere imperfectum, neuus est. Ergo hic color mihi in fratre Natali displicuit. Quid enim, 248 etsi castum id fuerit coram Deo? Nempe oportet prouidere bona etiam coram hominibus.

2. Sed dicitis: Non ipse grauiter tulit, sed nos. Ad idem reuertitur. Iterum dico quod sentio. Cur uobis graue fuerit, non uideo, nisi quia ipsi graue esse sensistis. uos iudicate, an hoc eum decuerit, presertim in nouitate uite. Nam ante hanc  non caruit hac nota: an uero nec culpa, sue ipsius conscientie relinquendum est. Et quid si forte hoc cogitauit [al. iudicauit] dominus Papa: cum, sicut dicitis, electioni eius assentire renuerit? ueritus quippe, ut estimo, linguas obtrectatorum, uetuit festinatam noui eremite promotionem: ne, ut dixi, lingua maliloqua dicere posset, hunc esse, quem semper optauerat, eremi fructum. uerumtamen quidquid dominus Papa intenderit, siue hoc, siue aliud, me ignorasse sciatis illud eius consilium: ne quis dicat quod meo instinctu id fecerit. Nam quod ad me pertinet, mihi decretum est, ubi opportune possem, non solum non impedire, sed etiam totis uiribus, et ambabus, ut  dicitur trahere manibus, ubi de gratia, que in eo est, Deo fructificare ualeret. Quis dabit mihi homines litteratos et sanctos in Ecclesiis Dei preesse pastores, si non in omnibus, certe in pluribus, certe in aliquibus saltem? Quid enim si iuuenis aliqua olim iuueniliter egisse memoratur? uetera transierunt, noua facta sunt omnia. Consepultus est iterum Christo per eremi baptismum  : ego olim sepulta uitia retractabo?

3. Iam quod abbas Caziacensis  siue Trecensis dure dicuntur scripsisse uobis, omnino, cum audiui, dure accepi, et cum accepero tempus, non dissimulabo, quantum quidem caritas postulabit, et familiaritas, que mihi pro eorum religiositate ad ipsos est. Deo autem gratias, qui dedit uobis non  uinci a malo, sed uincere in bono malum, quia non respondistis eis malum pro malo, aut maledictum pro maledicto. Porro illas, quas ad me aduersus  prefatos abbates ante scripseratis litteras, nec studio nec uoluntate mea ad ipsorum notitiam peruenisse sciatis. Et de his satis.

4. Tempus est ut non obliuiscar mei. Clamat ad uos mea monstruosa uita, mea erumnosa conscientia. Ego enim quedam chimera mei seculi, nec clericum gero, nec laicum. Nam monachi iamdudum exui conuersationem, non habitum. Nolo scribere de me quod uos per alios audisse existimo, quid actitem, quid studeam, per que discrimina uerser in mundo, imo per que iacter precipitia. Si quominus audistis, precor ut inquiratis, et secundum quod audieritis, et consilium impendatis, et orationum suffragia.



EPISTOLA CCLI  . AD DOMINUM EUGENIUM PAPAM. Balmenses monachos pro merito punitos in gratiam recipi cupit, et cum Aeduensibus conciliari.


Amantissimo patri et domino EUGENIO, Dei gratia summo Pontifici, frater BERNARDUS Clare-uallis dictus abbas, modicum id quod est.

Balmenses monachi grauiter deliquerunt, sed non impune  . uobis pro hoc ipso laus et gratiarum actio ab uniuersa debetur Ecclesia, quia non siluistis, non dissimulastis, non quieuistis. Efferbuistis ut 249 debuistis: percussistis, sed ut sanaretis. Quod si obliuiscatur misereri dominus, et contineat in ira sua misericordias suas, unde sanitas? Fiducialiter proinde post iudicium misericordiam prestolamur,  ut misericordiam et iudicium cantemus Domino. Scimus, scimus, non deuiabit uicarius  a uestigiis eius cuius uicarius est; nimirum cum ille dicat: Qui mihi ministrat, me sequatur . Dicit autem de illo propheta: Quis scit si conuertatur et ignoscat Deus, et relinquat post se benedictionem!  Hanc de uestris quoque posterioribus audacter exigimus. Alioquin non decet ut perdatis innocentem cum impio. Etenim qui malum fecerunt, facti de medio sunt. Quid restat, nisi ut reliquie salue fiant? Quidni saluentur qui obedierunt uobis, qui obedierunt predecessori uestro? Paulum loquor, qui aiebat: Auferte malum ex uobis . Itaque miseremini illis, et non preiudicet  iniquitas sceleratorum iustitie innocentium. Hec dico, quia causa est eis cum Aeduensibus in presentia uestre Maiestatis, et timent ne noceat sibi iniquitas aliorum. Sane id precipue obsecramus, ut concordie et paci ipsorum operam detis. Utrisque siquidem bene uolumus, atque ita utrisque credimus expedire.



EPISTOLA CCLII  . AD EUMDEM, PRO EBORACENSI. Sententiam, contra Eboracensem iam olim ab Innocentio latam, tandem exsecutioni mandari postulat, ne mala eius opera dissimulanti Pontifici imputentur.

Seuit frustrata ambitio, imo desperata furit. Currit  ad laqueum homo perditionis, et debitam iam olim in se sententiam damnationis accelerat. uel nunc manifesta sunt peccata eius, precedentia ad iudicium. Anticipat manum succisoris arbor maledicta et spinosa, et cunctantem securim in semet prouocat. Heu! quam iustius illa iamdudum cecidisset (al. excidisset], quam sancti illi, quos contra ius et fas male stando deiecit? Etenim si non staret, stantes minime deiecisset. Et illi quidem in innocentia sua, et pro innocentia corruerunt  , multo melius stantes: sed sanguis innoxius de manu illorum procul dubio requiretur, qui uires furtiuas tam noxie arbori, ne statim corrueret, ministrauerunt. Clamat contra eorum capita sanguis sanctorum de terra,  quorum anime in manu Dei sunt, et non tanget eos tormentum malitie. uerumtamen uiscera mea erant: effusa sunt; non recipio de uerbis consolationem. Etsi possent esse qualicumque solatio siue 250 remedio, deficiunt tamen pre dolore, merore precluduntur, interrumpuntur singultibus. Unum tamen ipsumque extremum, quod utique magis scribere, quam proloqui possum, adhuc audite, uel potius legite. Si adhuc steterit, proh dolor! uerendum, ne ipsius status sit uester casus, dum quidquid adiecerit, utpote mala arbor, que non potest nisi malos fructus facere , non illi iam, sed uobis merito imputetur.



EPISTOLA CCLIII  AD ABBATEM DE PRAEMONSTRATO. Asperioribus Premonstratensium litteris placide respondet, recensens sua in eos beneficia. Refellit quoque singula querelarum capita, constantem se ipsis amicum fore professus.


1. Audiui auditionem uestram, et timui. Scribitis enim contra me amaritudines: absit autem ut tam rationabiliter quam terribiliter. Quid peccaui? an quod uestram personam semper amaui, uestrum Ordinem foui, et promoui semper, quod in me fuit? Fidem, si uerbis non habetur, opera faciunt. Ut quidem mea mihi conscientia respondet, ego a uobis debui commendari. Sed quia contraria potius loqui et scribere libet, dabo ego uoci mee uocem uirtutis ex factorum testimonio. Id quidem graue. uidear improperare  beneficia, quod utique non decuerat. Ut minus sapiens faciam, uos me cogitis. Cui unquam uestrum, siue uestrorum nostra opera opus fuit, et  defuit? Primo quidem locus ipse Premonstrati, in quo degitis, noster fuit, et nostro munere habuistis  . Nam nobis frater Wido   per manum episcopi ante donauerat. Deinde quod hi de Bello Loco  uobis se associauerunt, nostri potissimum studii fuit. Apud Ierosolymam rex Balduinus, dum adhuc uiueret, locum Sancti-Samuelis donauit nobis  , et mille aureos simul, de quibus edificaretur: uos dono nostro et locum habetis, et aureos habuistis. Apud uirdunum pro ecclesia beati Pauli, ut eam uos haberetis, quantum laborauerim, multi norunt: et quantum profecerim, ipsi sentitis. Si quominus recognoscitis uos, exstant epistole nostre ad beate memorie papam Innocentium, huius rei ueri iudices,  et quasi uiui testes. Illis de Septem-Fontibus  locum quem primum inhabitauerunt  nos contulimus.

 2. Propter quod horum uultis recedere ab amicis? Numquid redditur pro bono malum, quia minamini uiolare pactum  , ualedicere paci, societatem deserere, 251 scindere unitatem? Sed esto. De bono opere non me lapidatis, sed de iniuria, quod fratrem Robertum, cum esset de uestra professione, susceperim, habitum ei monachicum tradens. Non inficior, apud nos est. Putaueram autem me super hoc satisfecisse uobis, cum susceptionis illius rationem, ordinem, necessitatem, uiua et ueridica uoce exposui, idque non semel. Quia uero necdum quiescitis, non erit mihi pigrum rescribere quod responderam, quando uobis durum non est repetere quod excusaueram.

3. Minime ergo predictum fratrem Robertum aliquando,  ut a uobis exiret, sollicitaui: magis autem a multis annis id cupientem, non semel, sed sepe compressi. Quonam denique modo suspectus haberi possum, quod fratrem Robertum subduxerim uobis, cuius consilio et hortatu magistrum Othonem habetis? Si nescitis, ipsum interrogate: si bene noui hominem, non negabit, Possem et alios forsitan non paucos nominare, siue conuersos ad uos, siue reuersos: quos hodie non haberetis, nisi a nobis suasi fuissent, uel coacti. Parco autem, non inops materie, sed uerecundie satisfaciens diues. Inueni ego in claustris uestris, qui ad uerbum predicationis nostre compuncti et conuersi ad nos uenire disposuerant: cum ecce sollicitantibus uestris retrahentes pedem,  recepti et retenti sunt in Ordine et habitu uestro. Postmodum uero, remordente eos conscientia, exire uoluerunt: et, ni fallor, exissent, nisi nostro firmarentur non assensu tantum, sed et hortatu.

4. Sed iam audite  quomodo tandem fratrem Robertum receperim. Dominus papa precepit, nempe rogatus ab illo et eius amicis. Dicebat uestrum sese et abbatis eius assensum prece sua obtinuisse, ne quis dicat quod precepto extorsit. Negatis: quid ad nos? ipse uiderit. Si uobis summum et sanctum Pontificem falsitatis arguere libet, ignoscite nobis: quia nos tante sanctitati non credere, et tante maiestati non obedire nefas ducimus. Quanquam et uenerabilis abbas Godescalcus  , qui de uestris est , non plane negauerit reportasse se a uobis, et liberam fratris emancipationem, et uestram ipsius spontaneam concessionem (al., male, consessionem].

5. Iam de fratre Fromundo non est quod nos lacessatis, eum nequaquam eum sine uoluntaria abbatis sui concessione receperim: quod quidem nec uos latuisse amara illa epistola demonstrat in qua nobis de sola capituli non exspectata conniuentia  calumniam struitis. Quasi uero uel in mutua nostra conuentione id prohibitum fuerit: uel emancipatio filii ad capitulum, et non potius ad solum spectet abbatem.

6. Adiicitis et de domo quadam fratrum uestrorum de Basso-Fonte, quod eam nos de medio tulimus, licet extra statutos terminos constitutam. Atque utinam priusquam nos argueretis, eosdem interrogassetis fratres, non solum quis eam de medio tulerit, sed etiam qua de causa. Neque enim celassent uobis, ut confidimus, huius rei ueritatem. Ceterum audite eam nunc uel a nobis, ac deinde, si ita placet, eos interrogate. Ceperant edificare locum, ubi aliquas e sororibus suis constituerent, longe quidem ab abbatia sua, in confinio autem duarum grangiarum domus nostre et prope pascua ouium  nostrarum. Rogauimus eos tanquam amicos, et quibus forte non inutiles fuissemus, ne seminarium scandali, et dissensionum fomitem suis pariter et nostris pararent, posteris relinquendum. At illi nichilorminus edificabant. Hec fuit tota uiolentia nostra: sic nos de medio tulimus domum illam. Inexcusabiles sumus, si rogare, uim irrogare est

252 7. Reuera episcopus  indignatus, non modo quod oratorium in suo episcopatu, sed et quod domum in fundo ecclesie et terra feudi sui edificare se inconsulto presumpissent cepto interuenit operi, quamuis frustra; nam nec uetiti ab eo destiterunt. Exinde transeunti mihi per terram illam, is qui tunc erat abbas, Bassi-Fontis  occurrens, indicauit quod ab edificatione cessassent. uerumtamen non tam propter nos, sicut ex eius relatione cognoui, quam propter militem illum, qui terram eis uisus dedisse grauabat eos in multis, ita ut de eo plurimum quererentur. Quamquam etsi pro sola caritate nostra id uoluntarie dimisissent, nec religionem eorum dedecuisset, nec immeritis forsitan prestitisse beneficium uiderentur. Miror sane unde hec tandem querela emerserit, cum et abbas ille in bona, nisi fallor, et deuota erga nos uoluntate presentem finierit uitam: et qui substitutus est ei, frequenter et familiariter conueniens nos in necessitatibus suis, nullam nobis querimonie huius aliquando fecerit mentionem. Denique et in eadem postea domo humanissime susceptus hospitio, nichil  hinc ab ipso abbate, uel alio quoquam audiui. Sed et uobiscum in Clara-ualle postmodum presens fuit abbas, et nuperrime Barri, iam instante capitulo uestro, unde littere ille querule, ne dicam calumniose, uenerunt: et nec hic, nec ibi super hoc, siue ab eo, siue a uobis, uel tenuiter quidem memini me fuisse conuentum.

8. Preterea causamini, quod quomunculam fratrum uestrorum de Brena  conuersus Igniacensis combassit.  O domunculam! nempe umbraculum quoddam ramorum erat, ubi sederet frater, qui stantes adhuc in agro segetes custodiret. Neque hoc combustum malitia, sicut fideli relatione cognouimus: sed quod positum in agro quodam fratrum Igniaciensium, terram occuparet, quam excoli oportebat. Denique uix uno taxata est nummulo domuncula hec: et abbati de Brena ita iam, nisi fallimur, super hoc satisfactum, ut omnino nec queratur, nec habeat unde queratur. Si quominus, ubi id nos rescire feceritis, parati sumus ad omnem satisfactionem. Sic et de abbate Longi-Pontis  , ubi primo querelam uestram accepimus, quod inter terminos uestros domum uellet edificare, prohibuimus eum: et iam credimus destitisse. Sin autem; et id fiet, ubi  factum non esse nouerimus.

9. Super omnia plangitis, quod ecclesiam Sancti Foillani  , que de Ordine uestro est, abbas noster de uillari fecerit imbanniri [id est interdici]. At forte iustius uobis fratris et coabbatis uestri de predicta domo Sancti Foillani incredibilis obstinatio, quam summi Pontificis iustissima [al. reprehensibilis] animaduersio displiceret. Noui siquidem, quod multis uestrorum ipsius abbatis animositas displiceat grauiter: mirum ualde, si non etiam uobis. Ita ergo dico uobis, huic indignamini: siquidem ipse est, cuius aut cupiditas, aut contumacia fratribus uestris diuina fecerit officia interdici. Et quidem prolixum est hoc negotium, et difficile esset  uniuersa eius subterfugia epistolari breuitate concludi: causam tamen interdicti quam breuiter intimabo. Post duas aut plures conuentiones pacis, post definitiuam sententiam iudicii, iuxta mandatum capituli uestri per uestros et nostros abbates promulgatam, accitus demum episcopus Cameracensis, ad cuius parochiam locus Sancti Foillani pertinere cognoscitur, cum uideret abbatem obstinato animo omnia uiolare, etiam sententia eum ecclesiastica cogere uoluit, ut dicebat. Ille uero, ut redimeret tempus, summi Pontificis audientiam appellauit. uentum est ante eum: qui postquam testimonio tam uestrorum abbatum, quam aliorum religiosorum 253 indubitanter agnouit abbatem Sancti-Foillani non solum resilire a compositionibus, sed et iudicio  contraire, ecclesiam eius imbanniri iussit, donec satisfecisset. Demum rogastis tam uos, quam ipse domnum Cisterciensem, et nos; multisque tam uestris, quam uestrorum precibus extorsistis, presente etiam ipso episcopo, qui promulgande sententie interdicti mandatum acceperat, ut prouideretur adhuc forma aliqua pacis. Absente abbate de uillari, tractata compositio, dictumque episcopo est, ut si  uel ipsam obseruaret, abbas Sancti-Foillani abstineret ab interdicto. Discedens autem nec illam tenuit, sed domum, quam et iudicii sententia, et compositiones omnes diruendam esse definierant, ita ut semel etiam diruta iam fuisset, atque interim contra conuentionem et iudicium reedificata; hanc, inquam, et tenuit, et tenet, et alteram quoque superedificauit. Quidni exsequeretur episcopus mandatum apostolicum, quod acceperat de promulganda sententia interdicti, presertim addita preuaricatione? Ego tamen sperans tandem aliquando uincere in bono malum, eamdem sententiam differri feci usque ad octauas Epiphanie, si forte interim uir ille recogitaret, ut uel formam iudicii exsequeretur, uel compositionem aliquam obseruaret. Atque utinam  sic contingat, et faciat Deus pacis, ut requiescat super illum pax nostra!

10. Cum hec ita se habeant, non est quod de nobis queri debeatis: cum iustius nos de uobis, ut apparet, queri possimus. Reliquum est ut diligentes uos diligatis, presertim solliciti seruare unitatem spiritus in uinculo pacis: illo, inquam, uinculo, quod inter nos et uos causa pacis caritatisque firmatum est, utiliter quidem, et non minus forsitan uobis quam nobis. Si rumpendum decernitis, non expedit quidem, sed nec licere ullatenus puto. Nempe ubi communis est causa, persone reatus preiudicare non deberet, etsi uera essent que in nos dicitis. Ego autem, fratres, quidquid faciatis, decreui semper  diligere uos, etiam non dilectus. Occasiones querat, qui uult recedere ab amico: mihi studii est, et erit, nec cuiquam amicorum iustam in me discessionis causam dare, nec scrutari in alio: quod hoc quidem ficte, illud uero neglecte amicitie sit. Et quia secundum prophetam glutino bonum est ; soluere, uel potius abrumpere uos poteritis, sed non me. Adherebo uobis, etsi nolitis: adherebo, etsi nolim ipse. Olim me alligaui forti uinculo, caritate non ficta, illa que nunquam excidit. Cum turbatis ero pacificus, conturbantibus quoque dabo locum ire, ne diabolo dem. uincar iurgiis, uincam obsequiis. Inuitis prestabo, ingratis adiiciam, honorabo et contemnentes me. Et nunc tristis est anima  mea quod quacunque occasione offenderim uos; eritque tristis, usquedum uestra indulgentia releuetur. Si tardaueritis, ibo, et excubabo pro foribus; perseuerabo pulsans, instabo opportune, importune, donec uel merear, uel extorqueam benedictionem. Plus quam medium hiemis transiit iam, et tunicam nostram [id est caritatem] usque adhuc frustratus exspecto.



254 EPISTOLA CCLIu  . AD ABBATEM GUARINUM ALPENSEM. Laudat in sene abbate studium reformandi Ordinis. Temporis breuitatem non obsistere studio perfectionis. In uita spirituali semper proficiendum, nunquam standum.


Reuerendo Patri, et omni ueneratione digno, domno abbati Alpensi GUARINO, et uniuersis eiusdem loci fratribus, frater BERNARDUS, uestre sanctitatis seruus, de bono in melius semper proficere.

1. Reuera nunc in te, Pater, experior quod in sacris Litteris legisse me memini: Cum consummatus fuerit homo, tunc incipit . Iam seni requies, iam corona debebatur emerito: et ecce  tanquam nouus in Christo miles, noua iterum tibi excitas bella, prouocas aduersarium; et rem fortium presumis fessus senex, dum ad iterandum certamen, antiquum hostem, etiam quodammodo inuitum compellis. Enimuero dum preter morem tuum, tuorumque predecessorum traditiones  , diuinitus inspiratus ecclesias et ecclesiastica beneficia relinquis; synagogas Satane, id est cellulas extra cenobium  , in quibus tres, uel quatuor fratres sine ordine, sine disciplina habitare solent, destruis; feminas a monasterio arces  , ceterisque pietatis ac discipline bonis studiosius inuigilas solito: quid aliud primus et maximus ille peccator, nisi uidebit et irascetur, dentibus suis fremet  et tabescet? Sed que cura? E contra tu in eius confusione et tua consolatione cantabis Deo tuo: Qui timent te, uidebunt me et letabuntur, quia in uerba tua supersperaui . Nec timendum quod succumbat hosti, qui nec cedit etati. uincit annos animus, et frigente iam corpore feruet sanctum in corde desiderium; artubusque fatiscentibus, durat tamen incolumis propositi uigor, nec sentit rugose carnis infirma spiritus promptus. Nec mirum. Utquid enim metuat ueterani domicilii ruinas, qui fabricam spiritualem uidet in dies in sublime consurgere, proficere in eternitatem? Certus namque est, si terrestris domus ista dissoluitur, quod edificationem habet ex Deo, domum non manu factam, eternam in celis .

 2. Sed dicet aliquis: Quid si morte preuentus fuerit homo, necdum uidelicet spirituali edificio consummato? Perfectus quippe non habet quo proficiat: et qui proficit, eo ipso quo proficit, perfectus non esse conuincitur. Est quod securi de illo plena fide respondeamus. Dicemus nempe: Consummatus  in breui, expleuit tempora multa . Bene multa, qui uniuersa complectitur. Quomodo enim non expleuit omnia tempora, qui transiit ad eternitatem? Quanta sane tempora non longeuitate, sed longanimitate; hoc est, non annorum serie, uel dierum numero, sed mentis deuotione, et inexstinguibili semper proficiendi desiderio percurrere potuit, tanta sibi in meritis non immerito uindicauit. Retinet quippe uirtute, quod amisit in tempore. Porro uera uirtus finem nescit, tempore non clauditur. Unde est, illud: Charitas nunquam excidit ; et item: Patientia pauperum non peribit in finem ; et: Timor Domini sanctus permanet in seculum seculi . Nunquam iustus arbitratur se comprehendisse  : nunquam dicit: Satis est, sed semper esurit sititque iustitiam: ita ut si semper uiueret, semper, quantum in se est, iustior esse contenderet, semper de bono in melius proficere totis uiribus conaretur. Non enim ad annum uel ad tempus, instar mercenarii, sed in eternum diuino se mancipat famulatui. Audi denique uocem iusti: In eternum non obliuiscar iustificationes tuas, quia in ipsis uiuificasti me; et 255 rursum: Inclinaui cor meum ad faciendas iustificationes tuas in eternum . Non igitur ad tempus. Proinde iustitia eius manet, non aliquanto tempore, sed in seculum seculi . Sempiterna itaque iusti esuries sempiternam meretur refectionem: et licet in breui consummetur  pro tempore, iudicatur tamen explesse tempora multa pro uirtutis perpetuitate.

3. Quomodo denique temporis breuitas bonorum preiudicet perpetue deuotioni, que pertinacem reproborum malitiam excusare non sufficit? Ob hoc enim procul dubio inflexibilis et obstinate mentis punitur eternaliter malum, licet temporaliter perpetratum, quia quod breue fuit tempore uel opere, longum esse constat in pertinaci uoluntate: ita ut, si nunquam moreretur, nunquam uelle peccare desineret; imo semper uiuere uellet, ut semper peccare posset. Proinde potest et de isto per contrarium itidem dici: Consummatus in breui, expleuit tempora multa; quod merito multorum, imo omnium temporum receperit uicem, qui nullo tempore  malam uoluerit mutare intentionem [al. uoluntatem]. Itaque indefessum proficiendi studium, et iugis conatus ad perfectionem, perfectio reputatur.

4. Quod si studere perfectioni, esse perfectum est; profecto nolle proficere, deficere est. Ubi ergo sunt qui dicere solent: Sufficit nobis, nolumus esse meliores  quam patres] nostri? O monache, non uis proficere? Non. uis ergo deficere? Nequaquam. Quid ergo? Sic mihi, inquis, uiuere uolo, et manere in quo perueni; nec peior fieri patior, nec melior cupio. Hoc ergo uis quod esse non potest. Quid enim stat in hoc seculo? Et certe de homine specialiter dictum est: Fugit uelut umbra, et nunquam in eodem statu permanet . Ipse denique hominis seculique Auctor, quandiu in terris uisus est, et cum hominibus conuersatus est, nunquam [al. nunquid] stetit. Et quidem, teste Scriptura, pertransiit benefaciendo et sanando omnes  Pertransiit autem, sicut non infructuose, ita non remisse, non pigre, non lento gressu; sed, quemadmodum item de ipso scriptum est: Exsultauit  ut gigas ad currendam uiam . Porro currentem non apprehendit, qui et ipse pariter non currit. Et quid prodest Christum sequi, si non contingat consequi? Ideo Paulus aiebat: Sic currite ut comprehendatis . Ibi tu, Christiane, fige tui cursus profectusque metam, ubi Christus posuit suam. Factus est, inquit, obediens usque ad mortem . Quantumlibet ergo cucurreris, si usque ad mortem non perueneris, brauium non apprehendis. Brauium Christus est. Quod si illo currente tu gradum sistis, non Christo appropias, sed te magis elongas; timendumque tibi est quod ait Dauid: Ecce qui elongant se a te, Domine, peribunt . Itaque si proficere currere est:  ubi proficere, ibi et currere desinis; ubi uero [al. ubi ergo] non currere, ibi et deficere incipis. Hinc plane colligitur quia nolle proficere, nonnisi deficere est.

5. uidit scalam Iacob, et in scala angelos, ubi nullus residens, nullus subsistens apparuit; sed uel ascendere, uel descendere uidebantur uniuersi : quatenus palam daretur intelligi, inter profectum et defectum in hoc statu mortalis uite nichil medium inueniri; sed quomodo ipsum corpus nostrum continue aut crescere constat, aut decrescere, sic necesse sit et spiritum aut proficere semper, aut deficere. Interest tamen, quod nequaquam iuxta ordinem corporalium uicissitudinum etiam spiritus sua uel incrementa capit, uel patitur  detrimenta. Nam semper in robusto et uegeto corpore animus mollior atque tepidior iacet; et rursum in corpore debili et infirmo fortior uiget promptiorque spiritus. Quod se utique in se expertum contestans Apostolus, Quando infirmor, inquit, tunc fortior sum: sed et libenter gloriatur in infirmitatibus suis, Ut inhabitet in me, ait, uirtus Christi .

256 6. Quod quidem sic astruimus exemplis, ut  probemus et oculis, dum in te, pater, manifestum fit nobis quod dicitur: cuius quippe et si homo exterior corrumpitur, sed interior renouatur de die in diem . Unde etenim tantus ardor innouandi ordinis, nisi ex renouatione mentis? Sic bonus homo de bono thesauro suo profert bona ; sic arbor bona fructus bonos facit . Primi et purissimi fructus tui. Sed quenam arbor hos protulit: nisi puritas cordis? Alioquin quando impurus animus tanto studio Regule inquireret eligeretque puritatem? Nec de turbido fonte limpidus emanat riuus, nec de sordida mente munda cogitatio. Intus est procul dubio, intus est quod delectat: et ex illa plenitudine intrinseca erumpit totum quod foris exuberat: atque  in mente fulget, quod sic placet in opere.

7. Sequimini, filii, patrem: imitatores eius estote, sicut et ipse Christi. Dicite: In odore  unguentorum tuorum curremus : siquidem bonus odor Christi est in omni loco . Nam ut taceam de uobis, qui presentes cominus percipitis fragrantiam; tanta ad nos usque, qui longe absumus, ex studiis eius bonis peruenit huius suauissime respersionis ubertas, ut nobis certissime fiat odor uite ad uitam. Puto quod et in celestibus iam persenserint odorem suauitatis, et quadam solito festiuiori exsultatione decantent: Que est ista que ascendit per desertum, sicut uirgula fumi, ex aromatibus myrrhe et thuris, et uniuersi pulueris pigmentarii? ; et illud: Emissiones tue  paradisus malorum punicorum cum pomorum fructibus . Quicunque inter uos hunc in celis iubilum non audit, inuidet: quisquis hunc non sentit odorem, ut omnium pace dixerim, putet.



EPISTOLA CCLu  . AD LUDOuICUM REGEM FRANCORUM  . Monet regem, ne concilium hoc tempore Ecclesie et regno tam necessarium, ipsiusgue regis honori cessurum, impediat.

LUDOuICO, Dei gratia excellentissimo regi Francorum, BERNARDUS Clare-uallis uocatus abbas, fidelis suus, salutem a Rege regum, et Domino dominantium, ipsi, et dilecte eius, et filiis eius.

1. Regna terre et iura regnorum tunc sane sana  suis dominis atque illesa persistunt, si diuinis ordinationibus ac dispositionibus non resistunt. Cur, domine, irascitur furor tuus contra Dei electum quem tua quoque sublimitas suscepit, et preelegit, tibi quidem in patrem, filio autem tuo etiam in Samuelem? Armatur regia indignatio, non plane in extraneos, sed in semetipsam et suos. Non mirum si, iuxta Scripturam, Ira uiri iustitiam Dei non operatur ; que proprie quoque utilitatis,  sed dignitatis, sed salutis facit sepe ut nec manifestum omnibus aduertas periculum, sentias damnum. Colligitur concilium  . Quid in hoc detrahitur regie glorie, regni utilitatibus? Ibi uniuerse Ecclesie commendabitur ac rememorabitur excellentie uestre prompta et specialis deuotio, quod regum primus, aut certe inter primos, rabiei persequentium eamdem matrem uestram strenuissime et christianissime defendendo obuiastis. Ibi, gloriose, ab ingenti illa multitudine debite gratie referentur uobis: ibi a millibus sanctorum orabitur pro uobis et uestris.

2. Alias autem quam sit hoc tempore necessarius conuentus episcoporum, nullus ignorat, nisi qui durus corde matris Ecclesie angustias non attendit.  At calor, inquiunt, nimius est. Quasi nos glacialia corpora habeamus. An corda nobis magis congelata sunt, et nemo est qui, iuxta prophetam, compatiatur super 257 contritione Ioseph?  Sed hec alias. Nunc autem ego minimus in regno uestro, sed dignitate, non fidelitate, dico uobis: Non expedit uelle impedire tantum et tam necessarium bonum. Nec desunt euidentes cause, quibus id manifestum facere possem, quas et nunc proferre in medium ad manum mihi est, nisi quod sat arbitror dictum sapienti. Tamen si quid ex apostolice auctoritatis rigore processit, unde se merito esse turbatam celsitudinis uestre serenitas arbitretur; qualiter hoc ipsum reuocetur, aut temperetur, prout oportet ad honorem uestrum, fideles uestri qui aderunt [al.  male, adherent] totis uiribus enitentur. Inter quos nos quoque, si quid possumus, non dissimulabimus.



EPISTOLA CCLuI  . AD DOMINUM PAPAM EUGENIUM. Excitat Eugenium ad suppetias orientali Ecclesie ferendas; nec abiiciendum animum ob acceptam cladem in amissione ciuitatis Edesse. Miratur uero se Carnoti in ducem belli electum.

1. Non est leue uerbum quod sonuit: triste satis et graue est. Et cui triste? Imo cui non triste? Soli filii ire iram non sentiunt, nec tristantur tristibus, sed letantur et exsultant in rebus pessimis. De cetero communis tristitia est, quia communis  est causa. Bene fecistis iustissimum zelum nostre gallicane Ecclesie collaudando, et corroborando auctoritate litterarum uestrarum. Non est, dico uobis, in causa tam generali et tam graui tepide agendum, sed ne timide quidem. Legi apud quemdam sapientem: »Non est uir fortis, cui non crescit animus in ipsa rerum difficultate .« Ego autem dico, fideli homini magis et inter flagella fidendum. Intrauerunt aque usque ad animam Christi, tacta est pupilla oculi eius. Exserendus est nunc uterque gladius  in  passione Domini, Christo denuo patiente, ubi et altera uice passus est. Per quem autem nisi per uos? Petri uterque est, alter suo nutu, alter sua manu, quoties necesse est, euaginandus. Et quidem de quo minus uidebatur, de ipso ad Petrum dictum est: Conuerte gladium tuum in uaginam . Ergo suus erat et ille, sed non sua manu utique educendus.

2. Tempus et opus esse existimo ambos educi in defensionem orientalis Ecclesie. Cuius locum tenetis, zelum negligere non debetis. Quale est hoc, principatum tenere, et ministerium declinare? uox clamantis: »uenio Ierosolymam iterum crucifigi.«  Ad quam uocem etsi alii tepidi, alii et surdi sint; successori Petri dissimulare non licet. Loquetur et ipse: Etsi  omnes scandalizati fuerint, sed non ego ; nec terrebitur damnis prioris exercitus, quibus magis resarciendis operam dabit. Numquid ideo non debet facere homo quod debet, quia Deus facit quod uult? Ego uero pro tantis malis, tanquam Christianus et fidelis, meliora sperabo, et omne gaudium estimabo, quod in uarias tentationes incidimus . Reuera panem doloris comedimus, et potati sumus uino compunctionis. Quid diffidis, amice sponsi, quasi non more suo uinum bonum seruauerit usque adhuc benignus et sapiens sponsus? Quis scit si conuertatur et ignoscat Deus, et relinquat post se benedictionem . Et certe sic operari, sic iudicare superna diuinitas solet: scienti loquor. Quando magna bona mortalibus  prouenerunt, que non magna preuenerint mala? Nam, ut cetera taceam, nonne illud unicum et singulare beneficium nostre salutis precessit mors Saluatoris?

3. Tu ergo, amice sponsi, amicum te in necessitate probato. Si triplici illo amore, de quo tuus interrogatus est predecessor , tu quoque toto corde, tota anima, 258 tota uirtute Christum diligis, ut oportet, nichil reseruabis, nichil dissimulabis in tanto periculo sponse eius: sed quidquid habes uirium, quidquid zeli, quidquid sollicitudinis, quidquid auctoritatis, quidquid potestatis, impendes. Singulare periculum singularem exigit operam. Fundamentum concutitur, et tanquam  imminenti ruine totis est nisibus occurrendum. Et hec propter uos, fidenter quidem, sed fideliter dicta.

4. De cetero uerbum illud quod iam, ni fallor, audistis: quomodo uidelicet in Carnutensi conuentu   me quasi in ducem et principem militie elegerunt, certum sit uobis nec consilii mei, nec uoluntatis mee fuisse uel esse; sed nec possibilitatis mee  peruenire usque illuc. Quis sum ego, ut disponam castrorum acies, ut egrediar ante facies armatorum?  aut quid tam remotum a professione mea, etiamsi uires suppeterent, etiamsi peritia non deesset? Sed neque hoc meum est uestram docere sapientiam: nostis hec omnia. Tantum obsecro per illam caritatem, qua mihi specialiter debitores estis, ne me humanis uoluntatibus exponatis; sed, sicut singulariter uobis incumbit, diuinum consilium perquiratis; et operam detis, ut sicut fuerit uoluntas in celo, sic fiat.



EPISTOLA CCLuII  . AD EUMDEM, PRO FRATRE PHILIPPO.

1. Est negotium quod ceteris non miscemus  , quoniam ceteris amplius tangit et angit nos, et eget singulari proprie precis instantia. Philippus noster cum se exaltauit, humiliatus est: sed cum se humiliauit,  non est exaltatus, quasi utrumque pariter Dominus non dixisset . Rigor est, sed sine dispensatione; iudicium, sed sine misericordia. Multi  sic mensurauerunt: sed nullus ita sibi uoluit mensurari. Si autem in qua mensura mensi fuerimus, remetietur nobis , erit profecto iudicium sine misericordia ei qui non fecerit misericordiam. Capax est uester apostolatus rei utriusque, et zeli scilicet et miserationis. Et honor quidem maiestatis iudicium diligit: sed absit, ut ad preiudicium mansuetudinis. Quanquam dispensator ille, cuius laus est in Euangelio, elegit potius fraudem facere suo domino, quam proximo non misereri. Denique pro centum nunc quidem octoginta, nunc uero quinquaginta  redhibuit. Iuste laudatus est, qui domino suo rerum maluit, quam personarum iacturam facere. Et quia dignus est qui sic operatur, mercede sua; uno tali opere quos ille retinuit seruos, iste sibi fecit amicos .

2. Quid facimus? uidemur intrasse causam, non porrigere precem. Non expedit ita. Si pergimus ista dicere, iudicium prouocamus, non misericordiam. Nulla mihi fiducia in argumentationibus istis, non plus quam in telis aranearum. Frustra iacitur rete ante oculos pennatorum . Noui quam ualidiora ualeant mihi responderi, presertim a tali ingenio. Quamobrem arma mea preces pauperum sunt, et abundamus in genere isto. His cedat necesse  est machinis turris fortitudinis, etsi alias inexpugnabilis. Non repellet pauperum preces pauperum pater, paupertatis amator. Quinam isti? Non sum solus: et si solus, fortasse presumere possem. Omnes filii uestri qui mecum sunt, et qui mecum non sunt, mecum tamen sunt in hac supplicatione. Quis numeret eos? Solus sane frater Philippus excipitur,  qui nec postulat, nec petit postulari, et an uelit, ignoro: magis, quod in se est, elegit abiectus esse in domo Dei sui. Sed nec nos quidem pro homine, sed pro Ordine postulamus, cui 259 dispensationem in eo factam non parum profuturam confidimus.



EPISTOLA CCLuIII. AD EUMDEM, PRO FRATRE RUALENO  . Rualenum, iussu Pontificis abbatem Sancti Anastasii constitutum, sed inuitum admodum ac renitentem, remitti ad se rogat.

In ueritate comperimus Rualenum nostrum nedum requiescere in quo positus est, sed nec aliquando requieturum confidimus. Quamobrem opus est maturato remedio, non solum illi, sed et mihi.  Uror, dico uobis, quandiu ille in scandalo est. Nolite mirari hoc; una anima sumus, nisi quod ego mater, ille filius: nam patris in eo cessi uobis et nomen, et auctoritatem. Solus qui transfundi non potuit, mihi remansit affectus, qui me excruciat. Mater autem non potest obliuisci filii uteri sui . Id me fuisse quis dixerit? ego adhuc esse sentio. Clamat matrem pectus triste, et continuus dolor cordis mei pro eo. Queritis de quo querar? De me. De uobis nichil queror, sed uobis. Ego, ego seua et pia mater propriis uisceribus non peperci, ut castificarem cor meum in obedientia caritatis. Immolaui de sinu meo cari pignoris hostiam: et non in angaria, fateor, sed in uoluntate mea parui uoluntati,  que quos uult, angariat. At ille non ita. Renitebatur, quamuis frustra, plane angariatus tam a me, quam a uobis. Numquid ego timere potui tanta obstinatione semper renisurum? Pii cordis est cedere importunitati, que ad id quod oportet adduci non patitur. Alioquin inuitum tenere ad quod inuitus tractus est, durum pro illo, fructuosum nemini est. Porro occupare locum, et non facere fructum, nec loco expedit, nec uos decet, nec nos. »Nemo,« ut ait beatus Ambrosius, »inuitus bene facit, etiam si bonum est quod facit: quia nichil prodest spiritus timoris, ubi non est spiritus caritatis .« Obsecramus itaque per uiscera misericordie Dei nostri, exhibete uiscera patris; et infantem, dum adhuc uiuit, remittite ad ubera matris, cuius fortassis hic  totus languor est, quod sit prepropere ablactatus. Melius enim uiuere sinitur, quam diuiditur. Que utilitas in sanguine eius? Unum scio: non patris, non matris illa uox erit, Nec mihi, nec tibi sit, sed diuidatur . Hoc uos forte non timetis, quia non creditis prouenturum. Sed scriptitationes et mussitationes frequentissime uenientes in  manus nostras, plene sunt timore isto, minitantes hominis fugam et diuisionem, uel potius diruptionem, non modo a uobis, sed et a nobis.



EPISTOLA CCLIX  . AD EUMDEM. Unde supra.---Se eadem uelle, et eadem nolle cum Pontifice; adeoque Rualenum suum libenter sistere iubenti Pontifici ad abbatiam Sancti Anastasii.

Etsi quid aliquando uolui, quod uelle me noluistis; mansuetudinis uestre dignatio eo me prouocat, ut quod uultis, non modo uelim, sed et auide uelim. Placet uobis ut frater Rualenus abbas sit apud Sanctum Anastasium? et mihi placuerat et ante: sed quia nimis ille nolebat, placitum in non placitum uenit. Porro uestro beneplacito non conniuente,  rursum, ut iustum est, non placitum in placitum redit. Experiri licet. Factum est quod precepistis, non quia precepistis, sed quia uoluistis. Ex uoluntate ergo, et non quasi ex tristitia, uel ex necessitate. Exsecutio maturata mandati 260 obedientiam probat: de uoluntate stilus interrogetur. Si contentus forem mandatum facere, nonne iuxta uerbum Domini seruus inutilis essem, soluens debitum?  Nunc autem quia adieci uelle; iam non seruus, sed filius.



EPISTOLA CCLX  . AD RUALENUM ABBATEM. Compatitur Rualeno in demandata sibi prefectura, cui tandem acquiescendum monet.

 Satis superque afflixit nos absentia tua, Rualene carissime: sed longe magis comperta tua tristitia turbati sumus. Etenim iustius te, quam nostram de te desolationem seu destitutionem plangere nobis uidemur. Et desolatio quidem non parum damnosa, et non parum molesta, nempe tam dulci filio, tam utili fratre, tam necessario adiutore. uerum quo uerius ista de tua amabilitate memoramus, affectuosius compatimur merori tuo, pluris multo habentes tuum incommodum, et longe egrius ferentes, quam nostrum damnum. Denique non dissimulauimus, non quieuimus, non siluimus, tentantes super hoc Deum pene usque ad irritandum summum et sanctum Pontificem, ut quomodocunque, uel cum nostro periculo te reuocaremus. Sed quia adhuc frustrati  sumus in cunctis molitionibus et conatibus nostris; supernis tandem iudiciis uel fatigati cedentes, et dantes potentie manus, quoniam quod uolumus non ualemus, id uelle cogimur, quod possumus. Tu igitur, frater carissime et desideratissime, confortare in Domino, et noli iam contra stimulum calcitrare: ne dum pungeris tu, plurimi qui te in Domino plurimum  amant, pariter compungantur. Parce tibi et nobis, qui tui amore nec ipsi nobis pepercimus: magis autem induere fortitudine, confidens et sciens quia gaudium Domini fortitudo tua. Induere letitia salutari, ut et nos de tua iucunditate letantes, hilarem datorem diligenti Deo, tum pro tua pace, tum pro nostra consolatione laudes et gratias referamus



EPISTOLA CCLXI. AD DOMINUM PAPAM EUGENIUM. Abbatem Sancti Urbani, ob susceptum militem Templï censuris subiectum, absolui petit.

Unus de militibus Templi uoluit monacari in Ordine nostro: nec defuerunt de nostris, qui ei in  tali uoluntate assentirent. Sed cum non auderent eum in suis claustris recipere, quoniam non licebat, occulte eum duxerunt ad quamdam abbatiam, que dicitur uallis  , mandantes et suggerentes abbati, ut nigrum habitum de alio Ordine monachorum faceret ei tradi; et sic eum reciperent, nostrumque illi darent. Et factum est ita. Res nobis innotuit, et per nos delata ad capitulum est. Capituli decreto frater ille foras missus est. At fratres de Templo minime hoc contenti, litteras nichilominus a uestra maiestate episcopo Catalaunensi attulerunt, quibus abbatem Sancti Urbani  ab introitu ecclesie suspenderet, donec se uestro conspectui presentaret. Inde est quod abbas de uallibus, quo rogante ille hoc fecit,  nil mali suspicatus, compulsus est in magna anxietate animi fratrem latorem presentium mittere ad pedes misericordie uestre, ut qui per eum intricatus est, per eum expediatur: si tamen hoc tam ipse, quam etiam nos alii filii uestri, a uestra sancta Paternitate potuerimus promereri.



261 EPISTOLA CCLXII. AD EUMDEM PRO MONACHIS MOSOMENSIBUS  .

Non possum deesse [al. add. denuo] domino Remensi in petitione sua, presertim cum digna sit exauditu. Rogamus proinde, et omni instantia supplicamus pro pauperibus monachis Mosomensibus, ut ab oppressione quam sustinent, sicut per latorem presentium nosse poteritis, citius liberentur,  et ab eis iniurie siue calumnie malignantium in manu uestra ualida propulsentur. Hoc enim est pro quo pauperes de longe miserunt clamantes ad uos. Iam quale responsum a uobis oporteat reportari, doceat uos amantium tam iustitia, quam paupertas; et prefati uiri, qui pro eis interuenit, et uos non parum diligit, reuerentia.



EPISTOLA CCLXIII. EPISCOPO SUESSIONENSI PRO ABBATE CAZIACENSI  .


Porrexeram preces, cum possem forte iubere, et me putaueram exuaditum. Sed quia comperi non ita esse, mihi uideor non iam simpliciter fore communiterque petendum, sed clamandum in uociferatione: neque enim tenuiter seu equanimiter fero repulsam, quam hactenus expertus non sum. Facite itaque quod debetis, facite quod soletis: nam consuetudo debitorem uos fecit. Facite, inquam, etsi non quia rogamini, certe quia iubemini. Itaque reuertimini ad iudicium. Nec enim iustitie uidetur esse, ut uir religiosus, et amicus noster et filius uester, abbas Caziacensis, quod iuris est monasterii sui perdat propter uerbum incaute a se inconsulteque  prolatum, et absque ecclesie sue assensu. Quanquam etsi illi uerbo omnino pertinaciter adhereat aduersarius, utpote iustitie non confidens; iusto, ut putamus, iudicio predicto abbati non debebit obesse: cum uiri illi, in quorum conniuentia [id est arbitrio] res posita est, non concordasse, sed potius dissensisse sciantur. Ex hoc credimus, quia non contristabitis nos, neque conturbabitis. Sic Deus letificet animam uestram, sic uos ab omni perturbatione conseruet, Pater amande et honorande, et si omnibus seruis Christi, sed nobis specialiter.





EPISTOLA CCLXIu  . PETRI CLUNIACENSIS ABBATIS AD BERNARDUM ABBATEM. Suum erga Bernardum desiderium indicat, et in solatium absentie dilectum sibi Nicolaum mitti obnixe postulat.


Forti ac splendide monastici Ordinis, imo totius Ecclesie Dei columne, domino BERNARDO Clare-uallis abbati, PETRUS humilis Cluniacensis abbas, salutem quam repromisit Deus diligentibus se.

Si liceret, si Dei dispositio non obstaret, si in hominis potestate esset uia eius; maluissem carissime Beatitudini tue nexu indissolubili adherere, quam principari inter mortales alicubi, uel regnare. Quid enim? nonne regnis omnibus terrenis preferri a me deberet grata non solum hominibus, sed et angelis ipsis cohabitatio tua? Conciuem te illorum si dixero, licet nondum spes in rem transierit, per misericordis Dei gratiam mendax non ero. Si plane  mihi datum fuisset usque ad ultimum spiritum tecum hic esse, daretur fortassis posthac et ubi esses etiam perpetuo esse. Quo enim currerem nisi post te, tractus odore unguentorum tuorum a te? Quod quia semper non datur, utinam uel sepe daretur! Et quia nec illud est, utinam saltem frequenter uideam missos a te! Et hoc quoque quia raro 262 contingit, uolo ut uel in proximo Sanctitas tua  amantem se per suum Nicolaum  usque ad Octauas Domini mecum mansurum uisitet, in quo tuus, ut mihi uidetur, ex parte et meus ex toto spiritus requiescit. uidebo te, sancte frater, in illo audiam te per illum, et quedam, que secreto nota fieri uolo sapientie tue, mandabo per ipsum. Sancte anime tue, sanctisque sub regimine tuo omnipotenti Domino seruientibus, me nostroque, quantis possum precibus, quanta possum deuotione commendo.



EPISTOLA CCLXu  RESCRIPTUM BERNARDI ABBATIS AD EUMDEM. Laudari detrectat, uelut indignus: uicissim tamen laudes preconi suo rependit.

Quid facis, o bone uir? Laudas peccatorem, miserum  beatificas! Restat ut ores, ne inducar in errorem. Inducor autem, si tantis delectatus preconiis, ignorare me cepero. Propemodum id mihi contigerat uisis litteris Beatitudinis tue et beatificationis mee. Quam beatus nunc essem, si uerbis beari possem! Beatum tamen me dixerim, sed fauore tuo, non meis laudibus. Beatum, quod diligor a te, quod diligo te. Quanquam et hanc mihi, dulcem licet, buccellam liquandam arbitror, nec omnino plenis, ut aiunt, buccis admittendam. Miraris cur hoc? Nempe non uideo in me unde tantum diligi meruerim, presertim a tanto. Scio autem quia plus iusto uelle diligi, minus est a iusto. Quis mihi det tante humilitatis insigne tam imitari posse, quam admirari? Quis mihi tribuat sancta et desiderata  presentia tua, non dico semper, non dico sepe, sed uel semel in anno frui? Puto quia nulla uice reuerterer uacuus. Non, inquam, frustra conspicerem uirtutis exemplar, discipline summam, speculum sanctitatis: quodque minus usque adhuc a Christo didicisse me fateor, non incassum fide oculata perciperem, quam sis et tu mitis, et humilis corde. uerum si tibi pergo facere, quod a te mihi factum queror; etsi ueritatem dicam, ueritatis tamen legi non concordabo, in qua legitur: Quod tibi non uis fieri, alii ne feceris . Itaque iam respondeamus petitiuncule uestre, qua epistolam conclusistis. Is quem mitti uobis iubetis, modo mecum non est, sed cum domino Autissiodorensi; et  ita infirmus, ut sine nimio incommodo nec ad nos usque posse adhuc uenire dicatur.



EPISTOLA CCLXuI. AD SUGERIUM ABBATEM SANCTI DIONYSII  . Animat eum, ut mortem intrepidus excipiat. Desiderium suum eius ante mortem uisendi significat.

Charissimo et intimo amico suo SUGERIO, Dei gratia abbati Sancti Dionysii, frater BERNARDUS,  gloriam que ab intus est, et gratiam que desuper uenit.

1. Homo Dei, ne trepides exuere hominem illum qui de terra est, illum qui te deprimit usque ad terram, et conatur deprimere usque ad inferos. Iste est qui uexat, qui onerat, qui oppugnat. Quid tibi et terrenis exuuiis, qui ad celum iturus, stola glorie mox indui habes? Presto est, sed uestito non dabitur: uestire nouit illa, non superuestire. Sustine ergo patienter, imo libenter accipe nudus et non uestitus inueniri. Denique et Deus ipse uult uestiri: sed cum nudus, non cum uestitus est. Homo Dei non reuertetur ad Deum, nisi is qui de terra est et terra est, in terram ierit. Hi enim duo homines sibi inuicem aduersantur, 263 nec erit pax, donec ab  inuicem separentur: et si pax fuerit, non erit pax Domini, non erit pax cum Domino. Non es tu de illis qui dicunt: Pax, et non est pax . Te exspectat pax illa, que exsuperat omnem sensum; te exspectant iusti donec retribuatur tibi; te exspectat gaudium Domini tui.

2. Et ego quidem, carissime, uehementer afficior ante uidere te, ut benedictio morituri ueniat super me. Et quoniam non est in homine uia eius, non audeo, unde certus non sum, pro certo polliceri: sed quod nondum uideo, quomodo possim, satis ago ut possim. Forte ueniam, forte non ueniam. Sed quodlibet horum sit, dilexi a principio, diligam sine fine. Fidenter dico, non possum perdere sic dilectum usque in finem. Non mihi perit, sed preit, cuius  anime mea adhesit glutino quod non dissipabitur, et uinculo quod non dirumpetur. Tantum memento nostri cum perueneris quo nos preuenis: ut et nobis cito detur uenire post te, et ad te peruenire. Interim tamen nullatenus putes quod tua dulcis memoria recedat a nostra, etsi presentia dolentibus subtrahatur. Quanquam potens est Deus te adhuc  nobis donare rogantibus, seruare indigentibus: quod utique non est diffidendum.



EPISTOLA CCLXuII. ABBATI CLUNIACENSI.

Filius uester frater Galcherus, factus est et noster, secundum regulam illam: Omnia mea tua sunt, et tua mea . Non sit minus familiaris, quia communis: sed si est quod possit alia gratia, sit familiarior atque acceptior, ut mihi, quia uester est; sic uobis, quia noster est.



EPISTOLA CCLXuIII. AD DOMINUM PAPAM EUGENIUM. Monet promotionem cuiusdam indigni subreptitie factam, adeoque reuocandam sententiam.

Alii uereantur maiestatem in uobis, et tremulis  labiis ac digitis quod ad rem pertinet, uix ad id unquam longis ambagibus anfractibusque perueniant. Ego certe utilitatem uestram et honorem uestrum tantummodo attendens, rem, ut est, nude et aperte illico aperio; et sine cunctatione et obuolutione, tanquam uni nostrum, apostolico, quod opus est, intimare non uereor. Subreptum est uobis, et grauiter: quod non dubius affirmauerim. Quis uobis suggessit hominem de ambitione notatum, conuictum, condemnatum, ad ecclesiasticam cogere dignitatem? Quasi non satis per se ipse se ingerere uoluisset. Nonne is est, quem sancte memorie Lambertus episcopus  deprehensum in maleficiis detestandis, que ipse stimulante ambitione perpetrarat, non solum a gradu, in quo erat, sed a spe  totius promotionis solemniter, ut debuit, degradauit? Non est nisi reuocare sententiam, et propter anxietatem sanctorum fratrum de Corona, qui pro hoc clamant ad uos, et ob reuerentiam episcopi sancti et docti, qui in hac re auctor exstitit: sed et propter conscientiam, conscientiam dico uestram, non alterius. Unum restat, ut hoc et pro mea conscientia  inferam: Irascimini, et nolite peccare . Peccatis enim, si non irascimini tanti suggestori mendacii, tam indigne sententie subreptori.



264 EPISTOLA CCLXIX. AD EUMDEM. Litteris a se per dolum extortis robur et auctoritatem derogat.

Serpens decepit me. Homo uersipellis et uersutus, iustitie inops, audientie fugitans, proprie conscientie inimicus, fraterne incubans iniurie, nescienti mihi litteras pro seper dominum Beluacensem  elicuit. Quid enim ille a me non obtineret? Si non uultis ultra modum onerare conscientiam meam, nil  lucretur subreptione dolosus, nec de litteris nostris opprimat innocentes. Quanquam ne hoc quidem mihi satis fuerit, nisi et penam portet quam meruit subreptor malignissimus, et auarissimus exactor.



EPISTOLA CCLXX  . AD EUMDEM Scribit in causa Prioris Cartusiani contra transgressores quosdam. Mortem abbatis Cisterciensis nuntiat, et successorem commendat.

1. Qui tentant nos, non dormitant, neque dormiunt. Quomodo nunc de nouo persecuti sunt in montibus, insidiati sunt in deserto? Cartusienses turbati sunt  : turbati sunt et moti sunt sicut ebrius, et  propemodum omnis sapientia eorum deuorata est. Scias, domine mi: inimicus homo hoc fecit. Quid dico, fecit? et adhuc facit. Adhuc fiduciam habet, ut et illa sanctitas influat in os eius. Esca eius electa: nosti optime. Quosdam iam preuaricatores constituit: alios, quos per se expugnare non poterat, per illos impugnat bello domestico et intestino. Ab ipsa fundatione loci et Ordinis non est auditum, ut quis exiens, sine satisfactione reciperetur. Qui male  exierant, peius reintrauerunt, addentes preuaricationem. Quid putas, Pater sancte, illi facturi sunt, quorum egressio in transgressione, regressio in superbia est? Et nunc superbia eorum ascendit semper . Exsultant in re pessima quam egerunt, insultant iniuriam patientibus. uicere, triumphant: Prior iam non est Prior. Dum superbit impius, incenditur pauper. Exire etiam uult: non potest uidere destructionem Ordinis sui. Et iam exisset, si solus exire potuisset. Qui Prior necesse est ut bonus sit: nam quorum innititur consilio, audiuimus a bonis bonos esse.

2. uidesne, clementissime Pater, quantum subreptum sit tibi? Nihilne dignum recipiet subreptionis auctor? Si bene te noui, portabit iudicium quicunque  est ille. uenerunt ad te in uestimentis ouium, in habitu sancto; species decepit te. Quid mirum? et tu homo es. Sed iam prodita in lucem fraude, exsurgat zelus, et partes suas uiriliter exsequatur aduersus malignantes. Non ueniat anima tua in consilium eorum: dissipetur consilium Achitophel. Teipsum custodi. Non est paris periculi scientie subripi, et zelum dormire. Illud excusat ignorantia, hoc negligentia inexcusabile facit. Forte ascendat ex aduerso, et aliud persuadere conetur. Mentiatur iniquitas sibi, et non domino meo. Nam hec ueritas; et res sic se habet. Nil uero iucundius, nil iustius in iudiciis uestris, quam cum se istiusmodi occasio prebet, si qui nocere uoluit, cadat ipse in foueam quam fecit, et conuertatur dolor eius in caput eius  et in uerticem ipsius iniquitas eius descendat . Zelus domini mei faciet hoc. Et priorabitur iterum, ut confido, qui Prior fuit: ut non glorietur omnis iniquitas. Alioquin  nisi Prior restituatur in gradu suo, Ordo non diu erit in 265 statu suo. Inspiret Deus uobis paterne accipere ista, et respondere bona ad nostram omnium consolationem, qui ualde desolati sumus, et afflicti super uires.

 3. Domnus Cisterciensis  deseruit nos: plaga magna in Ordine. Mihi uero duplex incumbit meroris ratio, qui in uno homine et patrem amisi, et filium. Et nunc habemus pro eo domnum Gozuinum Bone-uallis abbatem. Sit beneplaciti uestri confortare eum litteris apostolicis, et quod de eo factum est, uestro roborare fauore. Nostis eum, et non est ei apud uos opus commendatore, quem satis commendat uita sua, et sapientia sibi data a Deo. Dominus ualentinus  conualet: et ubi ualet, operatur bona. Propterea amatores boni diligunt eum, et ipse diligit bonos. In hoc apparet quia bonus est. uestrum est tales diligere et fouere. Puer uester plus solito infirmatur: guttatim defluit, forte minime dignus qui occidatur semel, et cito ingrediatur  ad uitam.



EPISTOLA CCLXXI  . AD COMITEM CAMPANIAE THEOBALDUM  . Monet filium ob minusculam etatem ad dignitates ecclesiasticas non esse promouendum.

Scitis quia diligo uos: sed quantum, nouit Deus melius quam uos. Me quoque diligi a uobis non dubito, sed propter Deum: quem si offendero, non erit quod me diligere debeatis, cum iam non fuerit in causa Deus. Quis enim ego sum, ut de me tantillo tantus princeps curetis, nisi quandiu Deum in me esse creditis? Ergo ut offendam eum, fortassis nec uobis expedit. Offendo autem procul dubio, si facio quod requiritis. Nam honores et dignitates ecclesiasticas non ignoro deberi his, qui eas digne secundum  Deum administrare et uelint, et possint. Porro eas acquiri paruulo filio uestro precibus meis, uel uestris, nec uobis iustum, nec mihi tutum esse noueritis  . Nam nec cuiquam, uel adulto, plures in pluribus ecclesiis habere licet, nisi dispensatorie quidem, ob magnam uel Ecclesie necessitatem, uel personarum utilitatem. Quamobrem si uobis uidetur hic durus sermo, et placet quod cogitastis implere; parcite mihi in hoc: nam uos satis, ni fallor, per  uos et per alios amicos uestros istud obtinere potestis. Ita nec uos minus quod uultis, efficitis; nec ego peccaui. Sane Willelmulo nostro  cupio bene per omnia: sed ante omnia Deum. Hinc est quod contra Deum nolo aliquid habeat, ne non habeat Deum. Quod si alius secus uoluerit, nolo per me habeat, ne perdam et ego Deum. Ubi uero emerserit quod secundum Deum habere possit, probabo me amicum; et operam meam, si opus fuerit, non negabo. Apud amatorem iustitie in excusando eo quod pro iustitia est, non multum mihi laborandum. uos autem apud comitissam  per ea que uobis rescripsi, habete me excusatum. ualete.



EPISTOLA CCLXXII. EPISCOPO LAUDUNENSI  . Commonet eum pie liberalitatis.


uestri sumus. Si hoc scitis, imo quia non ignoratis, lator presentium per nos uobis, et per uos aliis omnibus, quos offendisse uidetur, efficaciter firmiterque reconcilietur. Alioquin offenditis, quem uestrum non negatis: quod omnino facere non audetis. Ex quo episcopari cepistis, nullam a uobis adhuc 266, benedictionem accepimus; neque sacculum, neque peram, neque calceamenta in pedibus





EUGENII PAPAE EPISTOLA AD CAPITULUM CISTERCIENSE, EPISTOLAE CCLXXIII PRAEMISSA  . Capitulo Cistercii habendo se cupere interesse, si per occupationes pontificias liceret. Hortatur ad studium et zelum discipline et perfectionis religiose in Capitulo promouendum.


EUGENIUS episcopus, seruus seruorum Dei, dilectis filiis G.  Cisterciensi, et uniuersis abbatibus apud Cistercium in nomine Domini congregatis, salutem et apostolicam benedictionem.

1. Optaremus, filii dilectissimi, corporali presentia sacro uestro interesse collegio, unde sicut uobiscum in unitate sancti Spiritus ambulamus, ita de uiuificatione sancti Spiritus et progressionibus  anime presentialiter et communiter tractaremus. Quia uero ex diuine dispositionis arbitrio in medio pelagi ad regendam nauim Ecclesie constituti, circum seuientium procellarum inundatione contundimur, ut non quod uolumus, sed quod nolumus, faciamus; et suscepte administrationis officio alligamur, unde ad optatum locum gressum flectere non possimus: per spiritum et litteras nostras uobis presentiam exhibemus, et, quatenus permittitur, caritate ac desiderio uestro nos conuentui presentamus; cupientes quidem, et quanto possumus affectu rogantes, ut et uos coniunctum nobis uestrum spiritum habeatis, et in communi super nos omnipotentis Dei gratiam propensius imploretis. In montis siquidem uertice constituti, ubi undique uentorum  flatibus propulsamur, speramus nos ex Dei dono aliquatenus in tanto turbine posse subsistere, si orationum uestrarum interuentum apud Deum meruerimus obtinere. Ut autem apud eum de orationibus uestris promptam semper ualeamus inuenire fiduciam, et quod nostris meritis non ualemus, uestris intercessionibus assequamur: optamus caritatem uestram de his que ad Deum sunt, de obseruantia ordinis, de custodia discipline, ita semper fore sollicitam, et contemptis que retro sunt, ita se in anteriora unumquemque uestrum extendere, ut nulla nubes in operibus uestris appareat, que orationes uestras, quominus ad Deum penetrent, ualeat aliquando prepedire.

 2. Quoties itaque, filii dilectissimi, conuenitis in unum, de corrigendis que in aliquibus uestrum corrigenda sunt, et statuendis que ad animarum salutem et profectum ordinis fuerint statuenda, communem curam habete, quoniam qui modica spernit, paulatim decidit ; nec ea que minora uidentur in uobis, incorrecta relinquite. Inutiliter enim portas ciuitatis obserat [al. obseruat], qui uel unum foramen, unde ingrediantur, hostibus relinquit apertum, dicente scriptura, »Idem facit sentina neglecta, quod uentus irruens;« et: »uitasti grandia; uide ne obruaris arena.« Respicite, queso, ad ueteres patres, qui nostrum sacrum Ordinem statuerunt; et considerate, qualiter relicto mundo, et contemptis omnibus, mortuis mortuos suos sepelire  dimissis, ad solitudinem uolauerunt, unde aliis circa frequens ministerium satagentibus, ipsi ad pedes Iesu cum Maria sederunt , ut tanto uberius celeste manna perciperent, quanto longius ab Aegypto discessissent. Ipsi quidem egressi sunt de terra et de cognatione sua; obliti sunt populum suum, et domum patris sui: et quoniam Rex eorum speciem concupiuit, crescere fecit eos in gentem magnam, et usque ad extremum 267 terre propagines eorum extendit, ita quod splendor claritatis eorum uniuersum corpus Ecclesie  illustrauit; et Sareptana mulier ad eorum uocem innumera uasa de modico oleo, quod habuerat in lecytho, repleuit . Sane illi primitias Spiritus acceperunt, et oleum suauitatis eorum ad nos usque defluxit.

3. Unde cogitandum uobis est attentius et agendum, ut non degeneretis de eorum uirtutibus, sed quales fuistis in germine, sitis etiam in uirgulto: et qui ex eis uite semina suscepistis, idem cum eis germen afferatis, et fructum. Intuemini qualiter illi, quorum lampades exstinguuntur, de oleo uestro exoptant accipere; et multi, qui computruerunt sicut iumenta in stercore suo, ad respectum superne gratie regimini uestro committi, et orationibus desiderant commendari. Et quoniam filii seculi huius  uos renitentes etiam ad regimem sui trahere moliuntur, et de quiete contemplationis et deserti silentio uolunt uos aliquoties ad occupationes et negotia reuocare; ad mentis oculum patrum uestrorum instituta reducite, et propheticum habentes exemplum, eligite magis abiecti esse in domo Dei, quam habitare in tentoriis peccatorum . Et quia nichil habetis quod non accepistis; de Domino in bonitate, de uobis autem in humilitate sentite, unde illius uideamini uestigia sequi, qui ait: Cum omnia bene feceritis, dicite, Quia serui inutiles sumus . Si enim genera linguarum, si gratiam sanitatum, si prophetandi scientiam accepistis; si uerba uestra meliora sunt, imo fragrantiora  unguentis optimis; si mundus reueretur uos, et in odore unguentorum uestrorum currere delectatur; eius opus certum est esse, qui ait: Pater meus usque modo operatur .



EPISTOLA CCLXXIII  . AD DOMINUM PAPAM EUGENIUM. Letatur ob litteras, zelo et affectu plenas, a Pontifice ad capitulum scriptas. Hortatur, ut ea sollicitudine pergat fouere omnes, sed precipue sui Ordinis Religiosos. Abbatem Trium Fontium a prefectura sua abstractum queritur.

Amantissimo patri et domino EUGENIO, Dei gratia summo Pontifici, frater BERNARDUS Clare-uallis uocatus abbas, modicum id quod est.

1. uox turturis audita est in capitulo nostro:  exsultauimus, et delectati sumus. Plane eloquium castum, feruidum zelo, cautum scientia. Spiritus uite spirabat in litteris, spiritus uehemens, intonans et increpans, et emulans nos Dei emulatione. Fateor, non facile dixerim quid me amplius delectarit in illis, uestra benignitas, an nostra utilitas; inclinata maiestas, an erecta humilitas; mordens seueritas, an mulcens paternitas. Qui in nobis quantulumcumque esuriebant iustitiam, refecti sunt; qui minus, compuncti sunt; qui minime  , confusi sunt. Ita, queso, ita iugiter faciatis. Sollicitudo que  omnibus debetur, nullo modo his, quibus specialilius debetur, subtrahenda est, sed propensius exhibenda. Charitas benigna est: dilatare se, non minorare nouit. Colligat sane et alios, sed nobiscum: nec alienum a uestro apostolatu fouere eiusmodi, qui cum apostolis loqui possunt: Ecce nos reliquimus omnia, et secuti sumus te . Non sunt relinquendi, qui ipsi se reliquerunt. Pusilli Domini sunt, in ipsum credentes: non deseret eos fidelis seruus et prudens, is presertim cui credita uniuersitas est. Nempe uniuersitatis portio hi: et quidem pusillus grex, sed qui, ni fallor, meruerunt patrem habere Deum, accepturi coronam glorie de manu Domini, et diadema regni de manu Dei sui. Nec enim rapinam arbitrantur esse se heredes  Dei, coheredes autem Christi. Denique 268 audierunt: Nolite timere, pusillus grex, quia complacuit Patri uestro dare uobis regnum . De his interim satis.

2. Abbas Trium Fontium  bene plantatus erat, utpote secus decursus aquarum. uereor ego, ne arbor bona faciens fructum bonum, explantata faciat nullum. uidimus interdum uitem in prima plantatione fecundam, in secunda sterilem. uidimus lignum bene plantatum uirescere, transplantatum arescere. Grauiter proinde uulnerastis cor meum, si non remittitis eum: quia sumus cor unum et anima una. Quandiu diuisum erit, necesse erit ut utraque pars suo sanguine cruentetur. Heu! onus quod ambo uix portabamus, quomodo portabo solus,  subducto baculo senectutis mee? Si de me parum est, moueat uos totius Ordinis plaga non parua: et ne spe incerti boni, tam certa interim mala fieri uelitis. Quod si omnino uobis in eo complacuit, ut retineatis eum; placeat, obsecro, commendatum habere ipsum, ac deinceps ad Deum leuare manus, ut dignetur idoneum pro eo uirum prouidere domui illi. De cetero super his que pro communi utilitate totius ordinis, et pro aliis quoque negotiis eidem abbati dignum, imo et necessarium iudicauimus ad  uos perferenda committere, festinatum exposcimus Benignitatis uestre responsum; sed responsum facti, non uerbi.



EPISTOLA CCLXXIu  . AD HUGONEM ABBATEM TRIUM FONTIUM, QUANDO ERAT ROMAE  . Penitet commendasse nepotem episcopi Autissiodorensis, improbans collatam illi preposituram.

Penitet me scripsisse pro iuuene illo; et uelim, si fieri possit, reuocari precem, per quam uideor approbasse iudicium amici  super collata et male collocata ab eo prepositura, quod utique non facio, nec feci unquam. Sed uicit me, fateor, ut sic scriberem, dilectio qua tenebar, uehementer astrictus auunculo adolescentis, affectu grandi nimis,  sed minus spirituali in hac parte. Urgebat maxime plaga recens de morte illius. uidear leuitate usus: sed malo periclitari apud dominum meum precipitatione scribendi, quam apud Deum suspicione mendacii. Quamquam caute ac prouide de prepositura scripsi, nichil ad ipsum; quod indubitanter scirem duos ut memini, predecessores eius ipsam aliter ordinasse, atque alias suo confirmasse priuilegio. Tu autem si efficere potueris apud ipsum, ut Ecclesie priuilegium, et priuilegio efficaciam reddat, bonum opus operatus es. Utinam a neuo sanguinis huius sanctum purgaret episcopum, et adolescenti in aliis prouideret!



EPISTOLA CCLXXu  . AD DOMINUM PAPAM EUGENIUM, PRO ANTISSIODORENSI ELECTIONE. De statu electionis Antissiodorensis, et fraude in ea commissa pontificem certiorem facit.


Cum primum uobis pro Antissiodorensi Ecclesia scripsi, de prima audieram electione, de secunda nichil. Et ecce me ueluti prophetante, opprobrium quod suspicatus sum, secutum est: et timor quem timebam, euenit. Mementote quomodo actum sit Niuernis  , et uidete si non simili arte, imo fraude non dissimili, eodemque auctore, ut aiunt, et nunc secunda electio presumpta est: ut scilicet uno nominato  duos eiiciant, et sic demum tertium, quem uolunt, subinducant. Miserunt et isti ad me, ut pro sua parte scriberem, et uisum 269 est mihi mittere fratrem a latere meo, qui de utraque certius actione cognosceret, nosque certificaret. Qui intrans ecclesiam, et de omnibus diligenter explorans, testimonio omnium qui conuenerant, inuenit nullum presbyterorum, preter unum, fratrem scilicet ipsius fratris Gaufridi  , Hugonem; nullum de diaconibus preter Stephanum solum, ex parte illa esse: exceptis his, qui auctores exstiterant, personis ecclesie, cantore, archidiacono, et, ut dicebatur, thesaurario: neque enim ipse presens tunc adfuit. Porro in parte altera, preter alios inferioris ordinis, diaconos nouem, et presbyteros undecim consentire. Duodecimus,  qui et archipresbyter est, pro neutra parte uelle se subscribere, pro neutra scripsisse testabatur: quanquam priorem plus uellet. Sigillum Ecclesie prefatus Hugo tenebat  , homo non pacis, sed partis aliene: nec considerauit in tradendo quod debuit, sed quod uoluit. Sic se res habet. Et ego solita presumptione unum infero: nec malitiam gloriari oportet, nec sapientiam decipi decet, nec Ecclesiam suspendi diutius expedit.



EPISTOLA CCLXXuI  . AD EUMDEM, POST OBITUM EPISCOPI ANTISSIODORENSIS. De irreligioso episcopi Antissiodorensis testamento, non sine fraude Stephani diaconi facto, monet Pontificem: illudque scandali causa irritari debere.

1. Adhuc suggero aliquid, quod ante non tacuissem, si ante mihi compertum fuisset, sicut nunc  est. Adest homo qui peccare fecit Isrel, sanctum loquor episcopum  : qui cum in morte aliquantum stupidus esset et turbatus, iste eum fecit mori pene intestatum. Cum enim pauperibus et ecclesiis aut nichil, aut parum daret, nepoti suo carnali adolescentulo, seculari inutili, totum pene quod acquisierat mense episcopali, Stephano suggerente et sollicitante, dimisit. Aiunt septem ecclesias, et decimas, et prata in propria silua episcopi; insuper, quod pudor est omni religioni, de mobilibus aureos suos, et proprias equitaturas; et, cum minus ille sufficerent ad conficiendum iter, ut pro his firmandis ad uos ueniret, iussisse tradi etiam monasterii equitaturas. Quanquam quidam existimant episcopum  donationes istas nescisse, sed Stephanum fecisse, et sigillasse que uoluit: et credendum. Nempe et anno preterito in articulo, ut putabatur, mortis positum, ecclesiam quandam eidem nepoti donare  fecerunt: quod donum postea conualescens, sicut certissime comperimus, fecisse se minime recognouit. Quis denique credat, uirum sanctum, spiritualem, si sapuit, si compos sui fuit, testamentum tale fecisse? Quis uel secularissimus hoc dixerit testamentum sacerdotis? Heccine dispositio hominis sobrii et spiritualis, illius qui omnia diiudicat, et ipse a nemine iudicatur? A quo enim, si ita remanserit, siue in celo, siue in terra, iste non iudicabitur?

2. Tu ergo, serue Dei, qui tenes gladium Petri, amputa confusionem opprobrii a religione, scandalum ab Ecclesia, crimen a persona, a spiritualium omnium, qui eum in spiritu et non carnaliter diligebant, et tuo ipsius corde amaritudinem et dolorem.  Exsurge, Phinees: sta et placa, ut sanetur quassatio. Sta, inquam, inflexibilis aduersus carnem et sanguinem, quo 270 ariete murum tue constantie filii huius seculi procul dubio concutere conabuntur. uera pietas est in auunculum, si super huiusmodi exstiteris impius in nepotem.

3. Et hoc scitote, quod uiros religiosos, decanum Sancti Petri Antissiodorensis, et Priorem Sancti Eusebii, tam pro se, quam pro abbate Sancti Laurentii, ob primam Antissiodorensis Ecclesie electionem paratos uenire ad uos, pars aduersa per comitem Niuernensem  detinuit, et deterruit ne uenirent. Siquidem comes ipse uocatis ad se denuntiauit, ne se intromitterent, et minis grauissimis ac manifestis prohibuit eos: sicut Prior ipse a predicto  abbate suo et fratre suo carnali, et a decano missus ad nos propter hoc ipsum, confessus et conquestus est nobis, rogans etiam per nos hoc ipsum innotescere uobis. Dixi, et iterum dico: Mementote quod factum est Niuernis. Ordinatissimum est, minus interdum ordinate aliquid fieri. Claues uestras, qui sanum sapiunt, alteram in discretione, alteram in potestate constituunt.



EPISTOLA CCLXXuII. AD EUMDEM, PRO ABBATE CLUNIACENSI  . Abbatem Cluniacensem beneuole excipi, et honorifice tractari petit.

Stultum uidetur scribere ad uos pro domino Cluniacensi, et ei quasi uelle patrocinium ferre, quem omnes sibi patronum habere desiderant. Sed scribo,  etsi non necessarie illi, satisfaciens tamen affectui: affectui dico meo, non alterius. Ipso enim, quia corpore non possum, prosequor amicum peregrinantem. Quis nos separabit! Nec altitudo Alpium, nec  niuium frigora, nec longitudo itineris. Et nunc presens sum, in litteris his assistens illi. Sine me poterit esse nusquam. Debitor sum dignationi eius, per quam dignus habitus sum assumi in id gratie. Sed debito ipsa absoluit gratia, quia necessitas in uoluntatem transiit. Honorate uirum, ut uere honorabile membrum in Christi corpore. uas est in honorem, ni fallor, plenum gratie et ueritatis, refertum plurimis bonis. Remittite eum cum letitia, quamplurimos sub reditu letificaturum. Dignemini eum ampliori, ut dignum est, gratia, et ita ut de plenitudine eius omnes, cum redierit, accipiamus. Sane si quid petierit in nomine Domini Iesu, non debet apud uos pati difficultatem. Nam si nescitis, iste est qui manus suas extendit ad pauperes Ordinis nostri: iste  est qui de possessionibus ecclesie sue, quantum cum pace potest suorum, libenter frequenterque largitur ad uictum. In nomine Iesu cur dixerim, audite. Si enim petierit  dimitti a regimine monasterii  , quis illum noscens, in nomine Iesu petere putet? Fallor, si non solito timoratior, si non se ipso melior factus sit, ex quo uidistis eum. Quanquam pene ab introitu suo in multis Ordinem illum meliorasse cognoscitur: uerbi gratia, in obseruantia ieiuniorum, silentii, indumentorum pretiosorum et curiosorum  .



EPISTOLA CCLXXuIII  . AD EUMDEM, PRO EPISCOPO BELuACENSI  .


Petitiones filii uestri episcopi Beluacensis quam digne sint exauditu, non est quod uos doceamus: ipse satis per se paternis uisceribus uestris quod dignum 271 et iustum est, facile persuadebunt. Agimus tamen. Fouendus est deuotus iuuenis fauore paterno: et zelus bonus, quem pro sua Ecclesia gerit, non modo approbandus, sed et iuuandus. Sic seipso in dies deuotior, feruentior, fortior fiet, cum uexationes et tribulationes, que nunquam desunt illi Ecclesie  a malis hominibus, manu indeficientis auxilii uestri sibi senserit e regione leuari. Petitionem fratris Arnulfi de Maiole petimus exaudiri. Magister G.  dicet eam uobis.  Sed et quod petit abbatissa de Paraclito  , per ipsum, si dignamini, scire potestis; et facere, si dignum iudicatis.



EPISTOLA CCLXXIX  . AD HENRICUM COMITEM  . Comitem ob iniuriam, a subditis eius illatam de restitutione in integrum compellat.

Abbas de Castellione  , uir religiosus, Romam proficiscens, in Dei et nostri custodia sua omnia dereliquit: et ecce ministeriales Simonis, homines de Belfort, abstulerunt porcos eorum. Maluissem,  dico uobis, ut nostros proprios rapuissent. A uobis requirimus illos. Ad hoc te constituit principem super terram Princeps regum terre, ut sub eo et pro eo bonos foueas, malos cerceas, pauperes defendas, facias iudicium iniuriam patientibus. Si hec facis, opus principis facis: et spes est ut tuum Deus dilatare et roborare debeat principatum. Si non, timendum est tibi, ne hoc ipsum quod uideris habere honoris et potestatis, auferatur  a te.



EPISTOLA CCLXXX  . AD DOMINUM PAPAM EUGENIUM PRO ANTISSIODORENSI NEGOTIO. Queritur sententiam apostolicam in causa electionis Antissiodorensis, a se iussu Pontificis denuntiatam, contemni.


1. Bene facitis, frequenti et benigno exauditu tempus breue, quo hic sum, solando tedentem, pusillanimem erigendo. Facitis, etsi non quod mereor ipse, certe quod uos decet. Non quod ad usum proprie uoluntatis tanta abuti benignitate delecter; paratus, teste conscientia, tam equo accipere animo quod negare, quam quod prestare placuerit. uolo mihi geri morem, sicut et omnis homo; sed non quod iustitie obuiet, quod ueritati preiudicet, quod uestre denique displiceat uoluntati. Hoc pro eo, ne me suspicemini aut non aduertere beneficium, aut ingratum esse. Nunc quod res postulat, audiat Sanctitas uestra. Cum in me itur, leuis iactura est, et que leuari facili queat resarcitu. Ego plagis conscientie  mee nullum iudico accommodatius medicamentum probris et contumeliis. Non est proinde quod pro me mouear, homuncio omni opprobrio dignus et despectione. At si usque in christum Domini malignatio forte peruenerit, nutat, fateor, patientia, et omnis pene cedit 272 mansuetudo. Numquid petiui a domino meo ordinari per me Ecclesias, disponi episcopatus, creari episcopos! Aptum uidelicet instrumentum, formica plaustrum trahens. uoluistis hominem promoueri; digne sane, ni fallor: in quem nimirum quid dicant, non inueniunt, ne hi quidem qui contra uolunt.

 2. Innotuit quibus oportuit mysterium bone uoluntatis. Et mysterium quidem publicatum est, fructu uero usque adhuc et utilitate fraudamur. Queritis qui fecit hoc! Homo pacis uestre, in quo sperabatis. Homo, cui odio religio, cui oneri sapientia, cui terrori iustitia est: qui domini sui non est ueritus secretum prodere, euacuare decretum. Nec mirum qui se talem aperire non est confusus: qui dum proprio concedit liuori, etiam uestre reuerentie non pepercit. Confusus sum ego: sed que cura? Non recuso confusionem, quam mihi obedientie zelus inuexit. A me quidem non transiit calix iste: sed per me plane usque ad uos pertransiit. In suggillatione, ne dicam deprauatione date sententie, cui clarum non sit auctorem tangi potius, quam denuntiatorem?  Cuius non potuit infamari persona, debuitne infirmari promotio  ? Unum est e duobus: aut stabit sermo, quem a uobis egressum testati sumus; aut nos mendaces reputabimur, sicut iam reputamur. Sed melius uestroque dignius apostolatu, non gloriabitur in malitia qui potens fuit in iniquitate.

3. Obeditum tamen mandato ex parte est, et parte maiori. Tribus commissum erat; uno contemnente, duobus consentientibus, quid restat, nisi ut uox uestra suppleat quod minus est? Et quidem tute hoc. Non est quod timeatis a scandalo illorum de quibus Dominus dicit: Sinite illos; ceci sunt, et duces cecorum . Quod reliquum est, letabitur populus, letabitur sanior pars cleri, etiam ipse  letabitur rex; letabitur denique omnis Ecclesia sanctorum. Multa bona opera ostendistis seculo nostro ex gratia que data est uobis: at nullum, ut arbitror, quod magis pro gloria uestra faciat, quam si sic feceritis. Testimonium perhibeo eis, quod multos de religione nominauerint, non religione delectati, sed impotentia, qui non possint malignitatem eorum cercere, qui ui uim repellere non sufficiant: ut quorum sanctitatem non amant, non sit quod timeant potestatem. Comes Niuernensis uias patris non ambulat  : aduersatur tum huic, tum omni bono. Incubat terris bonisque Ecclesiarum, sicut leo  paratus ad predam. Paratus est recipere etiam Saracenum, aut quempiam ex Iudeis, ut isto careat, quod solus sibi uideatur, qui malitie et calliditati eius resistere et norit, et possit. Inde est quod nonnullis clericorum minis et manifestis grauaminibus, ut nobis ipsi confessi sunt, silentium imposuit, ne pars aduersa de multitudine glorietur.

4. Et, ut breuiter quod sentio exprimam, si iudicatur opere pretium in illo episcopatu monasteria pauperari, ecclesias conculcari, religioni illudi, ipsam episcopalem sedem, cuius precipue facultatibus et possessionibus inhiat, in seruitutem redigi: Regniacensis regnare nullatenus permittatur  . Ubi est etiam nunc spiritus ille, quem habuistis in negotio Eboracensi? 273 Non sentiet illum, qui simile opus  tentauerit? Ecce is, sicut accepimus, in spiritu illius uenit, qui curiam aduersum uos concitauit; si licuerit, moliturus idipsum. De negotio domini Lundensis  reducimus uobis ad memoriam. Causa dilationis sublata de medio, non est nisi ut fiat quod faciendum erat. Et hoc addiderim: habere bonum, iustum, et bone fame cancellarium  , apostolice dignitatis non modica pars est, apostolice administrationis non paruum adminiculum est, apostolice conscientie non mediocris custodia est. Semper quidem notabilis constitutio perniciosa: at post longam deliberationem, etiam turpis.



EPISTOLA CCLXXXI. ABBATI BRUNONI DE CHARA-uALLE  . Brunonem perturbate et imprudenter scribentem redarguit.


Rectene irasceris tu modo? Non, ut opinor. Conuincunt te sermones tui, non dispositi in iudicio, sed precipitati in perturbatione. Nam iudicium quidem tale est: Meliora sunt uerbera amici, quam oscula inimici . At ego sine causa uapulo, inquis. Esto: nichilominus tamen uerbera uerborum nostrorum amicabilem curam sonant. Parum dixi: paternam loquuntur sollicitudinem. Itaque si culpam non habes, nichil te lesimus, propria excusatum conscientia: si habes, tibi potius irascendum,  quam mihi fuerat. Quereris quod tibi non credidi: quasi tu mihi inde aliquid locutus fueris. Esto: credidi querenti de te. Tibi quomodo aut credere potui, aut decredere, qui dixeras nichil? Fac quod locutus es. Solue quod debes, quam ante poteris [al. quam cito poteris], ne forte non modo inter nos, sed et de nobis scandalum oriatur. De nobis autem bene senti, bene de te sentientibus, et non decredentibus tibi, sicut perturbate loqueris, nesciens quid loquaris. Mea sunt uerba, meum loquuntur affectum.



EPISTOLA CCLXXXII  . AD LUDOuICUM REGEM FRANCORUM IUNIOREM, PRO ELECTIONE ANTISSIODORENSI. Hortatur regem, ne electo Antissiodorensi episcopo obsistat.


1. uolui ego unquam in aliquo imminui honorem regis, dignitatem regni? Deus scit, nec uestra, ut confido, conscientia id uobis respondet. uidete ne illi magis contra uos faciant, qui electiones disturbant, ne sint in Ecclesiis qui seruiant regi, sed ipsis de Ecclesiarum reditibus seruiatur. Ego, ego electioni Antissiodorensi interfui. Concors fuit, quia clerici qui antehac in partes dissilierant, sine contradictione nunc tandem Deo miserante conuenerunt. Electum bene nouimus: testimonium ei perbibemus, quoniam bonus est. Neminem prorsus arbitror adfuisse illi celebritati, qui de assensu uestro dubitaret, cum iam idem assensus uestris litteris teneretur. Quis enim hoc uel cogitare posset repetendum  alterum assensum, nec sufficere unum, presertim ubi nulla ex tunc interuenit altera electio? Nunquid quoties dissenserint clerici, toties erit rerequirendus fauor regis? Nec ratio, nec consuetudo hoc habet. Denique nuper, si recordamini, in Suessionensi Ecclesia quoties ad eligendum clerici conuenerunt, quoties dissenserunt, et infecto negotio discesserunt: nec tamen existimo toties repetisse assensum uestrum, quem semel promeruerant.

274 2. Ita est, domine mi rex: non est quod debeatis reprobare factas electiones, quibus ut  fierent, semel uos assensisse constiterit. Sed sunt aliqui qui uos conturbant, et conturbare nituntur Ecclesias, sua lucra sectantes: quodque grauius est, summi Pontificis, et serenissimi Regis mutuam gratiam et amorem diabolico studio dirumpere molientes. Absit hoc; iudicium portabunt quicunque sunt illi, et Rex semper faciet quod bonus rex, sicut hactenus fecit. Itaque cito mandentur iucundiora, ne diutius sedeat in tristitia Ecclesia, tandiu iam uexata et afflicta. De persona nulla subeat suspicio: aut ego nimium fallor, aut fidelis erit, et Regi beneplacitum super ea. Confido in Domino quia non contristabitis multitudinem sanctorum, qui sunt in illo episcopatu, nec me seruum uestrum: qui, ut uerum fatear, nichil eque unquam a uobis molestum  pertuli, quam si in hoc consilio  perstiteritis.



EPISTOLA CCLXXXIII  . AD DOMINUM PAPAM EUGENIUM, PRO FRATRIBUS DE MIRATORIO. In compositione quadam litis frustra laboratum: ideoque auctoritate apostolica opus esse.

Apud Cluniacum occurrimus Gigniacensibus  spe pacis: pro qua laboratum multum, elaboratum nichil. Nam totum quatriduanum laborem nostrum sola demum secuta est ruina spei. Repetita est, iuxta tenorem litterarum uestrarum, damnorum resarcitio, restitutio ablatorum: sed incassum. Multum uisum est ad eos, quia nocuerant multum: quippe ultra triginta millia solidorum computatio  facta est amissorum: siquidem abbatia una  tota destructa est. Ceterum de tantis amissis multa dimittere parati fuimus, cum illi tam minimum obtulerint, ut uenerabilis abbas Cluniacensis, qui affectuosius quam efficacius pro reformanda pace laborabat, nec dignum relatu iudicaret. Itaque non prouenit compositio, quia reparatio tam ridicula offerebatur. Dicebant autem: Quidam  maligni de nostris totum malum fecerunt. Quid ad nos? ipsi uiderint. Atque id quoque ridiculum. Clarum erat in tota regione, per homines Ecclesie hoc grande facinus perpetratum; monachos quoque adfuisse quosdam, consensisse omnes. Nam qui contradiceret malefactoribus, ne unum quidem fuisse usque ad hoc tempus audiuimus. Denique ipse domnus abbas istiusmodi tergiuertores palam refellebat et conuincebat, affirmans iuste ab ecclesia repeti, quod per ecclesiam amissum esse constabat. Ultima exspectatur manus uestra in eo, quod non nisi in manu ualida posse emendari satis superque probatum est.



EPISTOLA CCLXXXIu  . AD DOMINUM PAPAM EUGENIUM, PRO REMENSI ARCHIEPISCOPO, ET ALIIS PERSONIS.


Dominus Remensis archiepiscopus  uersatur in domo magni Patrisfamilias, tanquam uas in honorem Si hoc scitis, seruate honorem eius, honorem Ecclesie eius. Si bene noui uirum, quo magis honorabitis eum, eo plus honorabitur Deus per illum, et in illo. Dominus Atrebatensis  , homo simplex et rectus, et adhuc permanens in humilitate sua, non est opus ut per alium plus humilietur, ne perdat auctoritatem, ac per hoc et utilitatem. Hanc, si dignum 275 ducitis, date ei uos, quia suo studio nunquam habebit: utpote sui magis, quod in se est, mediocritate contentus. Est qui aduersatur et extollitur: is plane ut humilietur episcopo opus est, et eidem ipsi non minus. Superbis resistere, et humilibus  dare gratiam, familiare est Domino uestro, et audistis eum dicentem: Qui mihi ministrat, me sequatur . Abbas de Auuecurt  bonus homo est; secundum bonitatem suam respondeatur ei. Exaudiatur pro necessitatibus suis, et contra eum non audiatur apostata. Betuniensis decanus uoluntate episcopi, et assensu aduocati, bonam rem pro ecclesia sua in ecclesia eadem constituit:  bonum est ut uestra auctoritate firmetur. Similiter et pro decanis Suessionensi et Cameracensi rogamus, ut digne preces eorum exaudiantur. Periclitati sumus in falsis fratribus, et multe littere falsate sub falsato sigillo nostro in manus multorum exierunt: et, quod magis uereor, etiam usque ad uos dicitur falsitas peruolasse  . Hac necessitate abiecto illo, nouello quod cernitis de nouo utimur, continente et imaginem nostram, et nomen  . Figuram aliam tanquam ex nostra parte iam non recipiatis, nisi forte pro episcopo Clari-Montis, cui sub altero sigillo litteras dedi, cum necdum istud haberem.



EPISTOLA CCLXXXu. AD EUMDEM, PRO ODONE ABBATE SANCTI-DIONYSII  . Abbatem Sancti-Dionysii Odonem commendat, et aduersus suspectas aliorum criminationes, ex inuidia et ambitione natas, tuetur.


1. Pro ecclesia Sancti-Dionysii, et pro persona Odonis abbatis, etsi nemo alius scriberet, ego scribere non dubitarem. Causa bona est, et neutra ex parte nutans: ecclesia nobilis, et abbas boni testimonii est. Illud orbi, hoc nobis, qui uicini sumus, notissimum est. Ad hec et is, et illa specialis res uestra est. Pro his omnibus uel solus, ut dixi, si opus sit, scribere non confundor. Nunc uero tales mecum scribunt, quibus minime decredetur, etiam me non scribente. Ipsi sunt, quorum manus satis superque tractauerunt de uerbo hoc. Ecce hi sciunt  quid fecerit abbas; et quod sciunt, loquuntur. Secure prodeunt porrecte a nobis preces pro eo, tam indubitatis fulte testimoniis. Securus uestram sollicitudinem pro uestra ipsius proprietate sollicito et compello, nempe inuasa nequiter, uexata atrociter. Rogo, obsecro, leuate manum, extendite brachium, opponite scutum. Gladius Petri defendat patrimonium Petri.

2. Frustra quidam insurrexerunt in hominem, quem fama publica satis excusat, imo celebris commendat opinio. Boni uidelicet filii, qui patris uerecunda tam curiose scrutati sunt, nescio que incomperta omnibus crimina somniantes  . Stupent qui audiunt ad subitam et inopinatam criminationem. Erubescunt, quia nunquam dictus fuerat sermo huiuscemodi de Odone. Sancti-Dionysii abbas  nequaquam sub modio latet. Super candelabrum stat: ut, etsi uelit, non possit dissimulare quod est. Et lumen eius, ut fumus eius, ab omnibus uideatur necesse est. Numquid isti lynceos in eum oculos intenderunt,  uidentes que nemo adhuc uidere alius potuit? Suspecta, fateor, mihi horum delatio est. Magis autem incredibilem reddit unus illorum, nomine Raymundus, qui ut aiunt, caput est huius attentate malitie; homo, ut comperi, 276 palam loquax, clam susurro; anxie ambitiosus, adulatorie blandus; totus compositus ad fallendum, ad perturbandum non minus. Notaui sub pelle ouina lupum, ac certis designaui indiciis, quo iam aut mordere non audeat, aut nocere non ualeat.



EPISTOLA CCLXXXuI  . AD EUMDEM, PRO EODEM.

Si susurrationes et subreptiones preualuerint aduersus abbatem Sancti-Dionysii, mundus ego sum a sanguine eius, qui scripsi in alia uice aduersus  malignantes. uerumtamen quam accusationem afferunt aduersus hominem illum! An quod non inueniunt quod accusent? Et quomodo si recte isti eum accusant, excusatur a uicinis omnibus qui recto sunt corde? Accusatur quod debita multa fecerit, impignorauerit terras, dilapidauerit bona. Quasi hec uel necessariis, uel iustis ex causis non potuerint contigisse. Mandauit nobis de his uniuersis conuentus illius ecclesie, et per fidelem personam testatus est aliter, quam uobis dicta sunt, se habere. uerumtamen inquiratur; nam certius de his oculus, quam iuramentum fidem faciet: et si inuenta fuerint quemadmodum isti malitiose componunt, quoquo modo acciderint, abbas non excusetur. Si non fuerint, delatores nichil de falsitate  lucrentur. Insimulant eum de morte hominis: si se purgare non potest, moriatur. Quanquam quis non uideat nec uerisimile esse, ut quem paulo ante de morte eripuerat, in mortem tradiderit? Qua fronte hec audent insusurrare uobis, qui uiderunt et cognouerunt zelum abbatis in liberatione illorum, qui prius homicidium perpetrauerant, et in ultione eorum, qui sanguinem proximi ulti erant! Postremo si bene nossetis istos, posset profecto sufficere ad decredendum quidquid non accipitis nisi per eos. Adsit Deus sancte menti uestre, ne quid illi lingua dolosa aduersus innocentiam subripere possit.



EPISTOLA CCLXXXuII  . DOMINO OSTIENSI  , PRO EODEM ARBATE.

 Dominus abbas Sancti-Dionysii accusatur ab iniquis ominibus: sed a bonis hominibus, qui in ecclesia et in circuitu eius sunt, excusatur. Pro quo tanto affectuosius rogamus Charitatem uestram, quanto meliorem  de eo et habuimus, et habemus estimationem. Stet pro eo uestra benignitas, et si non quia amicus noster est, sed quia nec uera sunt, nec uerisimilia, que imponuntur ei. Si grauatus est debitis, causa euidens fuit temporis ipsius, quanquam fere nulla sint debita. Ad id quod impositum est deterrarum distractione, euidens falsitas comprobatur. Nam de morte G. ne ipsos quoque aduersarios reor eum potuisse habere suspectum, quippe qui eumdem G. et suos omnes conclusos ab hostibus, ab ipso mortis articulo, multo quidem labore eripuit. Pro his omnibus maximeque pro Raymundi non incognita nobis uersutia, attentius rogamus, ut abbatis innocentiam uestra sollicitudo tueatur.



277 EPISTOLA CCLXXXuIII  . AD ANDREAM AuUNCULUM SUUM, MILITEM TEMPLI. Infelicem exitum sacre expeditionis dolet; auunculi aduentum optat.


1. Littere tue, quas nouissime transmisisti, inuenerunt me in lectulo decumbentem. Accepi eas obuiis manibus; libenter legi, libenter relegi, sed libentius te uidissem. Legi in illis desiderium tuum uidendi me, legi et metum tuum pro periculo terre, quam Dominus sua presentia honorauit; periculo ciuitatis, quam suo sanguine dedicauit. ue principibus nostris  . In terra Domini nichil boni fecerunt: in suis, ad quas uelociter redierunt, incredibilem exercent malitiam, et non compatiuntur super contritione Ioseph. Potentes sunt ut faciant mala, bonum autem facere nequeunt [al. nesciunt].  Confidimus autem quia non repellet Dominus plebem suam, et hereditatem suam non derelinquet. Porro dextera Domini faciet uirtutem, et brachium suum auxiliabitur ei: ut cognoscant omnes quia bonum est sperare in Domino, quam sperare in principibus. Bene facis formice te comparans. Quid enim aliud quam formice quique terrigene et filii hominum sumus, rebus inutilibus atque inanibus insudantes? Que autem abundantia homini de uniuerso labore suo, quo ipse laborat sub sole? Ergo ascendamus super solem, et conuersatio nostra in celis sit, iam mente precedentes, quo sumus et corpore secuturi. Ibi, mi Andrea, ibi fructus laboris tui; ibi retributio tua. Sub sole militas, sed sedenti super solem. Hic  militantes, inde donatiua exspectemus. Merces militie nostre non de terra, non de deorsum est: procul et ab ultimis finibus pretium eius. Sub sole penuria  est: super solem abundantia est. Mensuram bonam, et confertam, et coagitatam, et supereffluentem dabunt in sinus nostros .

2. Desideras me uidere; et de meo, ut scribis, arbitrio desiderii tui pendet effectus. Nam mandatum super hoc meum te indicas exspectare. Et quid dicam tibi? Et cupio ut uenias, et timeo ne uenias. Ita inter uelle et nolle positus, coarctor e duobus; et quid eligam, ignoro. Unum, ne uidelicet tuo satisfaciam desiderio, et meo pariter: an credam magis celebri de te opinioni, qua terre ita pernecessarius predicaris, ut de tua absentia non mediocris illi desolatio imminere credatur. Itaque quod mandare non audeo, opto tamen ut te uideam antequam moriar. Tu melius id uidere et cognoscere  potes, si quo modo sine damno, et sine scandalo illius gentis uenire possis. Et fieri posset quod aduentus tuus omnino non esset inutilis. Forte fauente Deo non deessent qui te sequerentur reuertentem ad subueniendum Ecclesie Dei, quoniam omnibus notus es et dilectus. Potest facere Deus ut et tu cum sancto patriarcha Iacob loquaris: In baculo meo transiui Iordanem istum, et ecce cum tribus turmis regredior . Unum dico: si uenturus es, ne tardaueris, ne forte uenias, et non me inuenias. Ego enim iam delibor, nec puto me longum facere super terram. Quis mihi tribuat tua, in uoluntate Domini, amabili et dulci presentia uel paululum refrigerari, priusquam abeam? Regine scripsi  , sicut uoluisti, et gaudeo de bono testimonio  quod ei perhibes. Magistrum et fratres uestros omnes de Templo, nec non et eos de Hospitali, per te in Domino salutamus. Inclusos quoque et sanctos omnes, ad quos opportune loqui poteris, per te in Domino salutantes, eorum nos orationibus commendamus. Esto pro me ad eos. Girardum nostrum  , qui in domo nostra aliquando conuersatus est, et nunc, ut audiuimus, episcopus factus est, et ipsum affectu magno deuotissime salutamus.



278 EPISTOLA CCLXXXIX  . AD REGINAM IEROSOLYMORUM. Instruit eam, quomodo se gerat, ut probe uidue coram Deo, et regine coram hominibus partes impleat.

Dilecte in Christo filie M.  regine Ierosolymorum,  BERNARDUS Clare-uallis uocatus abbas, misericordiam a Deo salutari suo.

1. Miror quod a multo iam tempore non uidimus  litteras tuas, non solitas salutationes habuimus: quasi nos obliti simus antique tue erga nos deuotionis quam in multis probauimus. Audiuimus, fateor, nescio que sinistra: que etsi non pro certo credidimus, doluimus tamen siue ueritate, siue mendacio tuam aliquatenus decolorari opinionem. Sane interuenit Andreas carissimus auunculus meus, cui in nullo decredere possumus, scripto suo nobis significans meliora: quod scilicet pacifice et mansuete te habeas, sapienter et consilio sapientium te et tua regas; fratres de Templo diligas, et familiares habeas; periculis imminentibus terre, secundum sapientiam tibi a Deo datam, salutaribus consiliis et auxiliis prouide et sapienter [al. uigilanter] occurras. Talia prorsus, talia decent opera mulierem fortem,  humilem uiduam, sublimem reginam. Neque enim quia regina es, indignum tibi uiduam esse, quod, si uoluisses, non esses. Puto quod et gloria tibi est, precipue inter Christianos, non minus uiuere uiduam, quam reginam. Illud successionis est, hoc uirtutis: illud tibi ex genere, istud ex munere Dei: illud feliciter nata es, hoc uiriliter nacta. Duplex honor; alter secundum seculum, alter secundum Deum: uterque a Deo. Nec paruus tibi uideatur honor uiduitatis, de quo Apostolus: Honora, inquit, uiduas, que uere uidue sunt .

2. Habes certe penes te ipsam familiare commonitorium apostolice iterum salutaris, sententie, qua doceris ab eo prouidere bona, non tantum coram Deo, sed etiam coram hominibus : coram  Deo, ut uidua; coram hominibus, ut regina. Attende reginam, cuius digna, indignaue non possunt latere sub modio: super candelabrum sunt, ut appareant omnibus. Memento uiduam, cui iam non est quod uelit placere uiro, ut soli possit placere Deo. Beata es, si Saluatorem ponas tibi murum ad protectionem conscientie, et antemurale ad repulsionem infamie. Beata, inquam, si ueluti desolatam et uiduam totam te Deo regendam commiseris. Alioquin bene non regis, si bene non regeris. Regina Austri uenit audire sapientiam Salomonis, ut regi disceret, et sic regeret. Et ecce plus quam Salomon hic : Iesum loquor et hunc crucifixum. Huic te committe regendam, huic docendam, quomodo regere debeas. Disce tanquam uidua, quod sit mitis et  humilis corde : disce tanquam regina, quod iudicet in iustitia pauperes, et arguat in equitate pro mansuetis terre . Ergo cum cogitas dignitatem, attende et uiduitatem: quia ut pure apud te quod sentio proferam, non potes esse  regina bona, si bona non fueris uidua. Queris unde bona uidua estimetur? Ex his profecto que Apostolus dicit: Si filios educauit, si hospitio recepit, si sanctorum pedes lauit, si tribulationem patientibus subministrauit, si omne opus bonum subsecuta est . Si hec facis, beata es, et bene tibi erit. Benedicat te Dominus ex Sion, eximia in Domino filia, et omni ueneratione digna. Admonitio premissa est; prosecutio iam a uestra dignatione exspectatur. Occasio data est: excusatio iam non admittitur, si non renouata a nostra parte familiaritas, familiaribus deinceps a uobis uerbis et litteris frequentetur.



279 EPISTOLA CCXC. DOMINO OSTIENSI, DE IORDANO CARDINALE  . Legatum apostolicum describit, quam feda ubique uestigia reliquerit.


Pertransiit legatus uester de gente in gentem, et de regno ad populum alterum, feda et horrenda uestigia apud nos ubique relinquens. A radice Alpium et regno Teutonicorum, per omnes pene Ecclesias Francie, et Normannie, et circumquaque circumiens usque Rothomagum, uir apostolicus repleuit, non Euangelio, sed sacrilegio. Turpia fertur ubique commisisse; spolia ecclesiarum asportasse: formosulos pueros in ecclesiasticis honoribus, ubi potuit, promouisse; ubi non potuit, uoluisse. Multi se redemerunt, ne ueniret ad eos: ad quos peruenire non potuit, exegit et extorsit per nuntios. In scholis, in curiis, in triuiis, fabulam se ipsum fecit.  Seculares, religiosi, omnes male loquuntur de eo: pauperes, et monachi, et clerici conqueruntur de eo. Homines quoque sue professionis, ipsi sunt qui magis exhorrent et famam eius, et uitam. Hoc testimonium habet et ab his qui intus, et ab his qui foris sunt. Non sic dominus Ioannes Paperons  , non sic: cuius laus est in Ecclesia, quippe honorificantis ubique ministerium suum. Legite litteras has domino meo. Ipse uiderit, quid de tali homine faciendum sit: ego liberaui animam meam. Dico tamen precipitatione qua soleo: Bonum est ei si purget ipse curiam suam, et sic liberet conscientiam suam. Decreueram ista tacere: sed uenerabilis Prior Montis-Dei  ad hoc me impulit, et animauit ut scriberem. Et scitote minus  me dixisse, quam publice predicatur.



EPISTOLA CCXCI. AD DOMINUM PAPAM EUGENIUM, PRO ECCLESIA SANCTI-EUGENDI IURENSIS  .

Sancti-Eugendi nobile monasterium, olim diuitiis  et religione famosum, si uera sunt que dicuntur, prope interitum est. Nec decredenda omnia. Domos uicinas nobis, uobis notas, pertinentes ad ipsum, partim iam destructas, partim in dies destrui cernimus, et dolemus. Que in membris uidemus, hec et his grauiora de capite fama nuntiante percepimus. Sed numquid debeo ego nunc malorum uobis, quorum non est numerus, retexere narrationem? Lator presentium monachus prefati monasterii, et Archegaudus Prior, homo nobis ab antiquo pro sua honestate et religione dilectus, poterunt uobis intimare que plenius norunt, etsi non omnia: quis enim hoc posset? Tot et tanta pro certo, que apostolicam securim, etsi dissimulantem, etsi dormitantem, mirum si non surgere et ferire compellant.  Ego liberaui animam meam: sed non sufficit, nisi et monasterium liberetur. In manibus uestris mors et uita illius.



280 EPISTOLA CCXCII. AD QUEMDAM SAECULAREM  . Perstringit eum, quod Petrum, cognatum suum, a proposito uite religiose abstrahere conatus sit.

1. Etsi ignotus nobis facie, sed non fama. Ipsa referente didicimus quod sis homo sapiens, et secundum seculum honoratus. uoluit autem dilectus filius meus Petrus, cui et notior, et familiarior sanguinis affinitate uideris, ut tibi scriberem, imo rescriberem. Tu enim scripseras illi, et utinam ut  te decuisset, et illi expediret. Non sic fecisti. Nouum Christi militem ausus es dehortari a seruitio Domini sui. Dico tibi, est qui querat et iudicet. Non sufficiebant tibi peccata tua, nisi te et alienis inuolueres; et rursum ad peccata, quod in te fuit, penitentem iuuenem reuocares: et sic secundum duritiam tuam et cor impenitens thesaurizares tibi iram in die ire? Quasi non satis eum per se tentet diabolus, nisi tu iuueris illum, homo christianus, dux eius, et notus eius. Tu quidem illi serpentem alterum, sed non tibi ille alteram Euam exhibuit. Tuis impulsus est manibus, sed non euersus: fundatus est enim supra firmam petram.

2. uerumtamen non reddimus tibi uicem, sed uincimus in bono malum, orantes pro te, optantes  tibi meliora, et meliora scribentes. Primo quidem quia sapiens diceris, ut quod diceris, uerius sis, mitto te ad uirum sapientem, qui ait: Noli prohibere eum qui potest bene facere; si uales et ipse, bene fac . Habes tempus faciendi. Sed  quamdiu habiturus? Quantulum superest uite tibi, presertim iam senescenti? uapor est ad modicum parens, et deinceps exterminabitur. Si sapis, non ueniet super te illa maledictio: uidi stultum firma radice, et statim maledixi pulchritudini eius . Pulchre stultum pseudosapientem uerus Sapiens appellauit, sciens sapientiam huius mundi stultitiam esse apud Deum . O utinam saperes, et intelligeres, ac nouissima prouideres! . Saperes que Dei sunt, intelligeres que mundi sunt, prouideres que inferni sunt! Profecto inferna horreres, superna appeteres, que sunt ad manum [al., ad malum] contemneres. Multa suggerit animus, imo spiritus, loqui tibi de salute anime tue: sed donec rescripto nouerim tuo qualiter ista acceperis,  non adiiciam ultra, ne fiam onerosus, cui de cetero uolo esse amicus, et adiutor, si uolueris, ad salutem. Dilectam nobis in Christo uxorem tuam per te, licet immeritam, salutamus.



EPISTOLA CCXCIII. PETRO ABBATI DE CELLA  , PRO MONACHO CAZIACENSI, QUI AD CLARAM-uALLEM TRANSIERAT.

Unde mihi scripsistis, ita respondeo uobis. Molestiam domini Caziacensis nulli arbitror molestiorem esse quam mihi. Sed puto uos non latere, uoluntate et precepto ipsius iam ex longo illum monachum factum nostrum; et mihi ipsum obedientiam promisisse, et me curam illius suscepisse. Quoties ex tunc uolentem uenire repuli, uenientem  remisi, recordari facile non est. Tandem modo ueniens, me nolente remansit, et nullo modo ei persuadere reditum potul. 281 Dicebat autem, quia si nos eum proiiceremus, iturum se longius, et nullatenus rediturum. Sed nec sic assensum meum habens, imo et contra consilium meum intrauit. A quo utique introitu salua conscientia eum prohibere non potuit, nec proiicere possum, utpote, ut dixi, iam olim in meam receptum curam, et de quo redditurus sum rationem. Diu, fateor, periculum hoc conscientie mee dissimulaueram propter molestiam boni illius hominis: et adhuc dissimulassem, si meo iste consilio quoquo modo acquiescere uoluisset. Que cum ita sint, uestrum est consolari hominem, delinire tristitiam eius, excusatum me  habere de tam rationabili causa. Postremo ipse quoque, ut scitis, in pendulo est, et sepe cogitauit relinquere domum suam  . Quod si uellet nunc effectui mancipare, ego non prohiberem, pro eo quod in ea non sine magna anxietate uersetur.



EPISTOLA CCXCIu  . AD DOMINUM PAPAM EUGENIUM, PRO EPISCOPO CENOMANNENSI. Episcopum Cenomannensem, et alios Pontifici commendat.


Adest episcopus Cenomanensis  . Ipse est, si nescitis, de cuius ueritate et honestate nullus dubitat, nisi qui bene non nouit hominem. Mihi quidem ab ineunte iuuentute sua notus et dilectus est, tam pro memoratis uirtutibus, quam pro aliis bonis moribus suis. Si quid aliud Paternitati uestre de eo insusurratum est, aut ego fallor, aut ille mentitus est in caput suum. Audite eum, et cum plenitudine gratie uestre remittite. Deceptus sum enim, si bene non fuerit collocata. Abbas uindocinensis,  qui specialiter uester est  , rogamus ut et ipse specialem inueniat gratiam, et rationabilis eius petitio haud difficilem assequi mereatur effectum. Dominus Andegauensis mittit nuntium suum, et per se et per nos aliquid petens. Exaudiatur et ipse pro iustitia sua, et non exaudiatur contra eum susurro mendax. Dignum est enim ut qui omnibus uiuitis, omnibus pro meritis ualeatis.



EPISTOLA CCXCu. DOMINO HENRICO CARDINALI  , PRO EODEM EPISCOPO.

Sic tibi, quasi mihi scribo, et hoc quoties tibi scribo. Ubi enim tu es, me esse confido, quippe quem tanquam me ipsum diligo. Si me tu eque diligis, imo quia diligis, uide ne dominus Cenomannensis  ex te  in aliquo redeat contristatus. Alioquin ego contristarer in homine quem satis pro sua honestate diligo, et a te diligi uolo.



EPISTOLA CCXCuI. DOMINO OSTIENSI  , PRO EODEM.


Quidam clericus dicitur aures domini mei circumuenisse, aliquid contra episcopum suum, et nostrum amicum pro sua cupiditate molitus. Si mei 282 cura est uobis, imo iustitie Dei, date operam, ut nichil lucretur de suo mendacio susurro malignus, nec ledatur in aliquo innocens episcopus, et fidelis amicus  .



EPISTOLA CCXCuII. ABBATI ARREMARENSI  . Monachum apostatam penitentem recipi petit.

Lator presentium, ad petitionem nostram dudum susceptus in consortium uestrum, stultitia et leuitate  sua reiecto habitu sancto a uobis exiit. Sed quia ductus penitentia, ut uidetur, redire cupit, et se iterum recipi humiliter petit, petimus et nos ut iterum recipiatur, penitentique, amore Dei et nostro, introitus et habitus non negetur.



EPISTOLA CCXCuIII  . AD DOMINUM PAPAM EUGENIUM. Nicolai notarii fraudes et imposturas detegit

Nicolaus ille  exiit a nobis, quia non erat ex nobis: exiit autem feda post se relinquens uestigia. Et ego longe ante hominem noueram; sed exspectabam ut aut Deus eum conuerteret, aut instar Iude ipse se proderet: quod et factum est. Preter libros, denarios, et aureos multos, in ipso exitu eius inuenta sunt super eum sigilla tria, unum eius proprium,  alterum Prioris, tertium nostrum, ipsumque non antiquum, sed nouellum: quod et ob ipsius dolos et furtiuas subreptiones mutare nuber coactus  fueram. Hoc enim est quod uobis tacito nomine scripsisse me memini  : quia uidelicet periclitati sumus in falsis fratribus. Quis possit dicere, ad quam multas personas sub nomine meo, me ignorante, que uoluit, scripsit? Quis mihi det ut ipsa curia uestra ad purum purgetur fece mendaciorum eius? Quis mihi det ut uel eorum innocentia, qui mecum sunt, satis ualeat excusari apud circumuentos et preuentos impudentissimis eius mendaciis? uobis quoque aliquoties in eadem falsitate scripsisse, et non semel, partim conuictus, partim et confessus est. De turpitudinibus eius, quibus terra sordet, et facte sunt omnibus in parabolam, supersedeo polluere labia mea, et uestras aures. Si ad uos uenerit , mementote Arnaldi de Brixia, quia ecce plus quam Arnaldus hic. Nullus perpetua dignior inclusione, nichil ei perpetuo silentio iustius.



EPISTOLA CCXCIX. COMITI ENGOLISMENSI, PRO FRATRIBUS DE BUXIA  . Queritur de graui exactione suis a comite imposita.

Nolite mirari, si grauis nobis uidetur tam grandis reditus, qui de terra illa Buxie a fratribus nostris exigitur, quia tale aliquid non consueuimus. 283 Nam multas fecimus abbatias, et nulla illarum tali subiacet exactioni. Sed quia uos ita uultis, et Deus plus acceptat uoluntarium bonum, quam coactum, sustinemus iuxta conuentionem, quam fratres nostri  uobiscum fecerunt, donec Deus meliorem uobis inspiret uoluntatem, quod non diffidimus. De cetero diligite eos, fouete, defendite, manutenete: quia tunc securius stabitis ante tribunal Christi, si pauperes eius habueritis uestri dilectores, et pro uobis intercessores.



EPISTOLA CCC. BLESENSI COMITISSAE  . Solatur comitissam, filii delicta per etatem excusans, et melioris frugis spem faciens; unde blande potius et leniter quam aspere tractandum monet.


Si quando in uos filius uester uisus est excessisse, doluimus; et dolemus non minus excessum filii, quam matris iniuriam: quod tamen et ipsum excusabile est in adolescente filio. Nempe delicta iuuentutis, ipsa, que commisit, excusat etas procliuior. An nescitis quia proni sunt sensus hominis, et cogitationes in malum ab adolescentia?  Confidendum mutatum iri in melius, patris meritis et eleemosynis  . Propterea insistendum magis, magisque uotis et precibus ad Deum pro eo: quia  etsi ille minus interdum, quam debuit, se filialem exhibuit, mater tamen pro suis uisceribus maternum deserere non debet, sed nec ualet affectum. Nunquid potest mater obliuisci filii uteri sui? Et si illa, inquit, oblita fuerit, ego tamen non obliuiscar tui . Oremus et ploremus coram Domino, ut Deus tante indolis iuuenem, probitatis paterne imitatorem  sua faciat pietate. Agendum cum eo in spiritu lenitatis, blandisque obsequiis: quia sic melius ad bona opera prouocabitur, quam si irritationibus et increpationibus exasperetur. Ita sane de eius cita letaque mutatione posse letificari confidimus cor uestrum et nostrum pariter. Quidni ego totis cupiam uisceribus quotidie se  ipso fieri meliorem? Utinam qualem inueni in me, talem semper in omnes inueniam. Quid enim, quantum ad nos, unquam uolui, et non fecit? Retribuat illi Dominus. Ceterum pro uobis, sicut sepe petistis, sepe, prout oportuit, et monui, et monebo.



EPISTOLA CCCI  . SANCTAE SORORI IMPERATORIS HISPANIAE  . Controuersiam, ex receptione cuiusdam monasterii inter suos et alios quosdam Religiosos natam, eius opera sopiri cupit.


1. Quod factum est de receptione Tholdanos monasterii, sciatis per me non esse factum, utpote absentem et ignorantem quid fieret. Factum autem per nostros non nego, consilio tamen multorum Religiosorum, episcopi conniuentia et assensu, nobilis quoque domine, que locum illum in propria possessione fundauit, petitione et uoluntate, publice, ut accepimus, et nichil in abscondito factum. Existimabant autem se libere posse suscipere locum, quem in Dei libertate, et sine alterius ecclesie subiectione fundatum, ipsa que fundauerat asserebat; et priuilegia,  ut aiunt, pre manibus erant, Ceterum quia Carraccetenses [al. Carracenses] fratres factam sibi in hoc iniuriam, ut scribitis, conqueruntur, nec audientes Salomonem, qui ait, 284 Noli prohibere cum qui bene uult facere; si potes, et ipse bene fac , nobis in tam sancto opere contradicunt: et quoniam seruos Dei non oportet litigare , consilii nobis fuit ad uestrum potissimum consilium causam remittere, ut uestra auctoritate et opera omnis inepta et iniusta, ut aiunt, calumnia conquiescat; et Ordo in domo Dei receptus, ad eius gloriam et uestram ipsius salutem deinceps in pace permaneat.

 2. Nam et frater Niuardus  , qui multum gratulatur de uobis, satis in hoc de uobis confidere monuit tum propter uestram erga nos specialem deuotionem, tum etiam propter bonam, quam audiuit a uobis, de hoc ipso promissionem. Si autem uestris  salutaribus monitis aut consiliis contradictores illi acquiescere nolunt, tunc duorum iudicio episcoporum, ad quos duo illa loca iure parochiali pertinere noscuntur, omnis inter eos controuersia terminetur: quodque ab eis iudicatum siue constitutum concorditer fuerit, uestrum erit ratum habere, et de cetero firmiter manutenere. Si timetis Deum, non patiemini impediri tantum bonum, nec bonam illam mulierem frustrari a desiderio suo, nec fratres illos sue deuotionis priuari fructu, nec Deum  denique tam accepto sibi reformati ordinis sacrificio defraudari  . Obsecramus uos et pro nouella uestra plantatione, illos loquor de Spina, ut eis uiscera misericordie exhibeatis, quatenus uestro beneficio sustentati, in seruitio Dei et suo ordine perseuerent.



EPISTOLA CCCII. LEGATIS APOSTOLICIS, PRO ARCHIEPISCOPO MOGUNTINO  . Causam archiep. ab aduersariis grauati commendat.

Dominis et patribus reuerendis, apostolice Sedis LEGATIS, puer Sanctitatis eorum BERNARDUS Clare-uallis uocatus abbas, per omnia Deo placere, et  gratos fructuose sue legationis manipulos reportare.

Etsi corpore remoti, sed affectu et bona uoluntate uobis appropiauimus, optantes et orantes dirigi actus et studia uestra ad omne quod decet et expedit. Inde est quod audientes miserandum illum archiepiscopum Moguntinensem, uocatum ad uestram presentiam ibique responsurum aduersariis suis, ausi sumus uestram pro eo interpellare bonitatem. In hoc enim credimus honorificari ministerium uestrum, si, quatenus salua iustitia licet, parieti inclinato et macerie depulse humeros uestre auctoritatis supponitis; nec calamum quassatum conferi, nec linum fumigans  exstingui permittitis. Sentiat, obsecramus, sibi profuisse et precem nostram,  et suam simplicitatem, ob quam fertur a falsis fratribus circumuentus potius, quam inuentus in aliquo dignus depositionis.



EPISTOLA CCCIII. LUDOuICO IUNIORI REGI FRANCORUM. Quid agendum regi causa cuiusdam de Britannia adulteri et excommunicati.

Si homo ille de Britannia dimittere uellet adulteram, ut posset solui anathematis uinculo quo tenetur, et illa paternam hereditatem suam secundum diuisionem suam, quam fecit cum fratre suo, a uobis requireret, etsi hoc ipso indigna, non esset forsitan recusandum, 285 ut proinde potentis uiri seruitium et auxilium haberetis. Alioquin non est consilium humilis fidelis uestri concedi ullatenus  aut terram extraneo, aut uestri fauorem dominii excommunicato et incestuoso: ne  quandoque et uos audiatis, Si uidebas furem, currebas cum eo, et cum adulteris portionem tuam ponebas . Nec tamen uerbum precipitanter, et quasi ex abrupto rumpere consuluerim. Agendum autem per fidelem et prudentem nuntium, quatenus, si fieri potest, inducietur, et tempus redimatur. Quod si et hoc ille renuerit, et malignari maluerit; fidendum in Domino quia non preualebit: quoniam quidem iustitia, que cum rege est, erit  pro rege. Nescio autem an episcopus  ad hoc conueniens, satisque idoneus sit: non quia fidelis non sit, et quidem fidelissimus; sed quia odit illum, nec suum, ut uereor, consilium credet ei. Ipse tamen paratus est pro uestra uoluntate ad omne, quod cum Dei uoluntate facere poterit. Si quid est quod quasi ex parte mea uobis secreti suggerat, a me hoc illud accepisse sciatis, et tanquam ex ore meo id accipiatis. Homo est enim quem multum diligo, et satis credo ei: uosque illi, ni fallor, credere quod uolueritis, secure potestis.



EPISTOLA CCCIu  . EIDEM. Gaudet ualetudinem suam regi esse cure; Robertum regis germanum commendat.

 In litteris, quas misit Dignatio uestra, letificastis animam meam: letificet uos ipse, qui in causa est, Deus. Quis sum ego, aut que domus patris mei, ut de morte, uel uita mea Maiestas regia cogitet? Et nunc quia tanti habitus sum, ut de meo esse scire curetis, sciatis me aliquantulum conualuisse  , et, ut me sentio mortis interim ereptum periculo, flebilem tamen, et debilem ualde. De cetero scire uos uolo, dominum Robertum  , germanum uestrum, dignanter nos et deuote satis uisitasse in infirmitate nostra, sed et sic locutum in auribus nostris, ut gaudium nobis et spem de se meliorem reliquerit. Diligite eum; quia si dictis facta compenset, complacebit uobis in illo: et, si dignum  iudicatis, sciat uobis placere quod nostro et bonorum consiliis de cetero se acquieturum promisit. Sigillum non erat ad manum: sed qui legit, agnoscat stilum, quia ipse dictaui  .



EPISTOLA CCCu  . AD DOMINUM PAPAM EUGENIUM. Episcopum Beluacensem a Romano itinere iustis ex causis detentum. Itaque causam eius Pontificis consilio totam committit.

Filius uester ille Beluacensis   appellatus ad uestram presentiam ueniebat, et libens, utpote de  sua iustitia securus, et de uestro paterno fauore non dubius. Sed obstiti ego, et uix eum potui retinere, quippe cupidum uidendi faciem uestram. Quod autem retinere uolui, cum multe occurrerent cause, illud precipuum fuit, quod de uestra dubitauimus uoluntate. Deinde preter alias incommoditates non paucas, que obuiare uiderentur, ipse et frater suus Rex non ambulant in uno spiritu, et non erat satis tutum diu absentari a suis. Nolo a me queratis cuius sit culpa: non est meum inculpare quemquam. Sufficit mihi excusare episcopum. Quidquid humilitatis, quidquid obsequii pro sua persona potuit, uidimus exhibentem, 286 et nichil proficientem. Scitote tamen, quidquid timeat, quidquid accidere debeat, sine mora uenturum, ubi uobis  placiturum cognouerit Persona eius, et causa eius in manu uestra. Nec enim in sibi credito ita agit, uel ita conuersatur, ut se tali indignum putet prerogatiua. Itaque prosse direxit istum, sciens quod ad patrem dirigeret. Scire placet quid iniunctum sit ei? Nihil ex iniuncto agere, sed totum committere uestro consilio, de quo totus pendet ipse. Nempe fiduciam habet, non modo iudicari causam suam a uobis, sed iuuari, sed foueri, sed manuteneri. Si placet eam committere domino Remensi archiepiscopo, maturum posse sortiri finem Domino auxiliante confidimus, si tamen appellandi suffugium parti utrique subtrahatur.



EPISTOLA CCCuI  . DOMINO OSTIENSI  PRO ELECTIONE ABBATIS TUROLDI DE TRIBUS-FONTIBUS. Purgat se aduersus calumniam Hugonis episcopi Ostiensis, qui promotionem Turoldi in abbatem Trium-Fontium indigne ferebat: nam alium ipse, Nicolaum scilicet, designauerat. Roberti electionem in noui monasterii abbatem excusat.


1. ue mundo a scandalis . Ego uos scandalizo? ego uobis scandalo sum? Quis hoc crederet posse contingere, nisi cui nota non esset nostra unanimitas, nostra mutua caritas, et quomodo in domo Dei ambulauimus cum consensu? Subita et dolenda mihi mutatio! Qui me portabat, nunc parat opprimere; qui me defensabat, nunc terret minis, blasphemiis impetit, arguit preuaricationis! Protoplasti super graui et singulari peccato confessionem requisiti sunt : Niniuite  ad penitentiam exspectati sunt : Sodomite non de auditu, sed magis de uisu puniti sunt : Mecum eo differentius, quo contemptibilius actum est. Non sum reputatus qui ponerer ad rationem, qui inuitarer ad satisfactionem, qui causam  requirerer, qui pro me respondendi facultatem acciperem. Non conuentus iudicatus sum; non conuictus condemnatus sum.

2. Et nunc audite, si dignamini, excusationem nostram, et si forte minime sufficientem uobis, ueram tamen. uoluistis loco uestri substitui fratrem Nicolaum; et ego memini, non diffiteor. Ita conuenit uobis pariter et mihi: fore credidi propter quod locutus sum. Quod ita non est factum, necessitas fecit, non duplicitas. Res in discordiam uersa est. Quid dico in discordiam? Concordia magis fuit. Tam concorditer discordes ab hac nostra conniuentia omnes inuenti sunt, ut nec unus quidem monachus siue conuersus, preter duos aut tres, qui uestrates erant, acquieuerit assentire.  Tentauimus nichilominus tamen in multis argumentis, nunc blandiendo, nunc terrendo quomodo res effecum sortiretur; sed ut unanimiter ita et pertinaciter obstiterunt. Possemus uim facere: sed sic mihi parcat Deus quomodo parcendo illi omisimus, ne homo uerecundus et pusillus corde  et fugitans onus, in hoc tanto turbine remaneret. Nam preter ea que extrinsecus sunt, que probastis et uos, supra uires eius esse omnia uidebantur. Itaque tollentes eum cum suis imposuimus onus, quod eo leuius ferret, quo a nostris pariter portaretur. Est enim locus nouiter ordinatus de fratribus nostris et uicinior nobis, ut possit a nobis facilius frequentari. De abbatibus ad locum pertinentibus, quia assensum uestrum non tenebamus, nichil ausi, fratrem Robertum,  quo nemo magis idoneus ad manum esse tunc uisus est dare uoluimus: cum responsum est nobis 287 a uestra discretione fuisse prohibitum. Quid plura? Acceperunt hominem qui uestre, sicut accepimus, displicet Sanctitati.

3. Nec latet causa. Inhonestum, ut aiunt, publice predicatis, et ob turpitudinis notam e priori monasterio trusum  , cui ante prefuerat. Potest ita exstitisse: me, quantum recordari ualeo, usque ad hoc tempus non audisse huiuscemodi uerbum de illo, Deum testor et angelos eius. Sed neque ipse archiepiscopus  , cum eum amouere omnimodis niteretur, tale aliquid uel scripto, uel nuntio nobis aliquando significauit. Egone turpitudinis assentator [al. fautor] forem aut inhonesti? Si ita de me sentitis,  uidete ne uestram quoque Excellentiam pariter inuoluat hoc nubilum: quippe qui cum eiusmodi tam notam omnibus familiaritatem atque amicitiam semel initam, tanto studio hucusque fouistis. Et de archiepiscopo quid dicitis? quid sentitis? An et ipse  quem talem sciret  prior promoueret et in loco cui ipse prefuerat? Minime ego uel tenuiter suspicer illud de tali uiro, et tanto amatore honestatis. Et quidem qui promouit ipse et amouit; non negauerim: qua ratione hoc fecerit uiderit ipse. Nam multis displicuisse factum cognoscitur, nempe nec rationem, nec ordinem, nec consuetudinem in eius amotione cernentibus. Tantum archiepiscopus sic uoluit; et ne contristaremus eum, nostro hortatu iste in pace cessit, et dedit locum ire.

4. Unum dico: ex quo ad nos intrauit  , nichil in eo quod promotioni huic obuiaret compertum est. Sine querela conuersatus est. Adhuc non deest homini  litteratura congruens, non doctrina, non affabilitas, non gratia in uultu et sermone. Sed suspecta est uobis breuitas temporis quod nobiscum fuit: fateor et mihi. Fortassis bene faciet: fortassis male. uereor omnia opera mea, et quod operor non intelligo. Unde certus non sum certum uos facere minime possum. Factum est; et quod factum est, non potest non fieri. Si propheta fuissem, non profecto fecissem unde amicum offenderem, sanctum turbarem, episcopum scandalizarem. Quid uultis ut faciam? sic factum est tali necessitate, talique ordine.

5. Hec excusatio mea. Si sufficit tollatur de medio scandalum: si minus, ego iudicium portem, quod et quale decreueritis. Nam si quod edificaui,  tam cito iterum destruam, graue; nisi forte causa conueniens superuenerit: quod fortasse processu temporis accidere potest. Si uultis uos amouere eum, potestatem habetis. Non obsisto, non me oppono torrenti. Inique non egi. Si insipienter uideor, in  promptu est uobis insipientiam meam corrigere; aut, si hoc dignius iudicatis, etiam et punire. Dico tamen, si pie, si christiane mecum agitur, corripiet me iustus in misericordia et increpabit me, non in ira apud alios diffamabit. Habetis formam meam hic, nisi et hoc indignamini presentibus litteris. Nempe comperta per alios, et non per uos uestra indignatione, cautum habui non rependere uicem: sed mox uobis de uobis per presentia scripta conqueri. De cetero benedictus Deus, qui et hoc quod dederat, et de quo mihi forte immoderatius blandiebar, solatium ante exitum tulit: uestram scilicet et domini mei gratiam  , ut uel proprio experimento discam, non ponere spem meam in homine.



288 EPISTOLA CCCuII  . AD EUMDEM. Beluacensem episcopum contra sinistros rumores tuetur. ualetudinem suam extreme afflictam indicat: et quid archiepiscopo Lugdunensi acciderit.


1. Festine ista dicto, et ob hoc minus festiue: siquidem uiator transire festinans urget. Res mira, sed magis leta. Frater G. Fulcherius cum litteris domini mei pariter et uestris, simulque presentium lator peregrinus, uno pene momento adfuerunt, Deo ita sine dubio prouidente, ut haberem per quem festinanter rescriberem: quod utique cupienti mihi non poterat satis esse festinum. Inde est quod hec in infirmitate mea ipse dictaui, quod non esset tunc alter ad manum. De domino Beluacensi  quod  primum posuistis, primum ita respondeo. Sui iuris est: iam non est in mea potestate, sed in ciuitate uita eius et conuersatio. Si secus quam debet, uel decet interdum agit, dolere possum; sed emendare prout uolo non ualeo. uerumtamen quod uobis  suggestum est de uagatione eius, nimium exstitisse in ea, usque adhuc nos non comperimus, nec inde notatum apud nos quandoque audiuimus. Ex quo ad eum uenit frater Robertus, qui cum eo est, turpe et graue aliquid perpetrasse, aut episcopo persuasisse, ad aures nostras nondum omnino peruenit: et mirum si ad uos potuit peruenire, quod latere nos potuit. Dabo tamen operam facere quod uultis de reuocatione eius, si quando honeste et opportune potuero. Iamque fecissem, si cum pace episcopi potuissem, et non timuissem inutiliorem huic subrogandum. In Quadragesima uenit ad nos ipse episcopus, paratus ire ad curiam causa cuiusdam appellationis: et uenisset, nisi nos dissuasissemus. Porro dissuasionis intentio fuit, quod non ita uideretur esse paratus,  siue in consilio, siue in comitatu, ut iuuenis episcopi personam decuisset. Propositum tamen eius est proficisci tempore opportuno. Frater uester est; facite cum illo misericordiam, ut aduersarii eius non preualeant aduersus eum. uellem uos ad ipsum potius, quam ad nos scripsisse, et fraterne monuisse super his que de eo audistis.

2. Deinde super statu corporis mei cognoui uos esse sollicitum. uerum est quod audistis; infirmatus sum usque ad mortem, sed interim reuocatus ad mortem: atque hoc, ut me sentio, non diu. Longe enim sum debilior quam credi possit. Quod tamen dixerim absque preiudicio diuine prouidentie, que et mortuos suscitare potest. Et in hoc sit responsum non modo uobis, sed et domino meo: cui uolo et  oro, ut in quantacumque deuotione poteritis, accito uobis pariter domino Tusculano  , plenissimas grates referatis pro tanta dignatione, et sollicitudine tam pia.

 3. Iam de domino Lugdunensi  audite quod uerum est et quod certum sit uobis. uir ille aggressus est, iter cum multa pecunia et honorabili comitatu, prout decebat tantum archiepiscopum: et ecce undique in ipso pene procinctu insidie inimicorum. Quid faceret uir desiderii? Progredi non licebat, et desistere a proposito sibi grauius omni captiuitate iudicabat. Comites suos partim remisit, partim dispersit. Massa pecunie se exonerauit, modicum retinens, unde cum paucis posset perficere uiam. Quid plura? uenit cum tribus aut quatuor ministris, ipse nichilominus in habitu ministrantis, 289 sicque strata publica cum turba promiscua peregrinorum, tanquam unus ex illis, peruenit ad Sanctum Aegidium  . Cumque infirmaretur, pertransiit usque ad  Montem Pessulanum. Ibi aliquandiu commoratus, cum medicis expendit et quod habebat, et quod non habebat  .



EPISTOLA CCCuIII  . AD ALFONSUM PORTUGALLIAE REGEM. Petitione regis se adlaborasse respondet, et fratrem eius breui a terrena militia ad celestem transiturum predicit.

ALFONSO illustri regi Portugallorum, BERNARDUS Clare-uallis uocatus abbas, si quid potest peccatoris oratio

Litteras et salutes celsitudinis uestre suscepimus gaudentes in eo qui mandat salutes Iacob. Quid in hoc egimus, et exitus pro nobis, et uos per exitum comprobabitis: animi promptitudinem ex iniuncta  sollicitudine, uel saltem ex memorata necessitudine colligetis. Petrus, celsitudinis uestre frater  , et omni gloria dignus, a uobis iniuncta retulit; et Gallia armis peruagata, in Lotharingia militat, proxime  militaturus Domino exercituum. Frater Rolandus, filius noster, apostolice largitatis litteras defert. Ipsum, fratres nostros uobiscum degentes, et me ipsum commendatos habete.



EPISTOLA CCCIX  . AD EUGENIUM PONTIFICEM. Laudat Sugerium abbatem, eiusque lecatos Pontifici commendat.

Amantissimo patri et domino EUGENIO, Dei gratia summo Pontifici, frater BERNARDUS Clare-uallensis uocatus abbas, modicum id quod est.

Si quod magne domus magni Regis uas in honore habetur apud nostram Ecclesiam Gallicanam, si quis  ut Dauid fidelis ad imperium Domini ingrediens et 290 egrediens , meo iudicio ipse est uenerabilis abbas Sancti-Dionysii. Noui siquidem uirum, quod et in temporalibus fidelis et prudens, et in spiritualibus feruens et humilis; et in utrisque  sine reprehensione uersetur. Apud Cesarem est tanquam unus de curia Romana, apud Deum tanquam unus de curia celi. Petimus et obsecramus, benigne a uobis suscipi nuntios tanti uiri; et, sicut uos decet et ipse omnino dignus est, rescribi ei uerba bona et amicabilia, plena familiaritatis et dilectionis, plena fauoris et gratie: siquidem  specialius diligere et honorare personam eius, est honorificare ministerium uestrum.



EPISTOLA CCCX. AD ARNOLDUM CARNOTENSEM ABBATEM BONAEuALLIS  . Bernardus in extremis positus, hanc amico epistolam ultimam scripsit.


Suscepimus caritatem uestram in caritate, et non in uoluptate. Que enim uoluptas, ubi totum sibi uindicat amaritudo? nisi quod solum nichil comedere utcunque delectabile est. Somnus recessit a me, ne uel beneficio sopiti sensus dolor unquam recedat. Defectus stomachi fere totum quod patior est. Frequenter et in die, et in nocte exigit confortari modico admodum qualicunque liquore: nam ad solidum omne inexorabiliter indignatur. Hoc parum quod dignatur admittere, non sine graui molestia  sumit: sed timet grauiorem, si se uacuum omnino dimiserit. Quod si plusculum quid interdum admittere acquiescat, id grauissimum. Pedes et crura intumuerunt, quemadmodum hydropicis contingere solet. Et in his omnibus, ne quid lateat amicum de statu amici sollicitum, secundum interiorem hominem  spiritus promptus est in carne infirma. Orate Saluatorem, qui non uult mortem peccatoris, ut tempestiuum iam exitum non differat, sed custodiat. Curate munire uotis calcaneum nudum meritis: ut is qui insidiatur, inuenire non possit unde figat dentem et uulnus infligat. Hec ipse dictaui, sic me habens, ut per notam uobis  manum agnoscatis affectum. uerumtamen rescripsisse, quam scripsisse maluerim.





ADMONITIO.


Hactenus prima sancti Bernardi epistolarum collectio, que ipsius tempore ab eius discipulis fucta est, ut in Prefatione diximus. Harum epistolarum ordinem, adeo antiquum et receptum, mutare fuit religio. Sequentes uero, que in prioribus editis confuse et temere, nulla habita temporis ratione, adiecta sunt, in ordinem redigere uisum est opere pretium, ad marginem apponendo uulgatum ordinem, quem unaqueque earumdem epistolarum antea obtinebat. uerum que huic editioni iam primum accesserunt, singulas NOuAE nomine ad calcem pagine distinximus. His omnibus succedet APPENDIX, que Bernardi epistolas dubias, chartas et instrumenta eius nomine confecta, ad hec litteras ad eum uel pro eo scriptas complectetur, cum aliis nonnullis que ad illustrandas eius epistolas conducere uisa sunt.



EPISTOLA CCCXI  . AD HAIMERICUM CANCELLARIUM. Aemulos quosdam piis aliorum conatibus aduersantes acriter perstringit: Haimericum uero ad sedulam boni publici curam, oblata occasione, exstimulat.


uiro illustri domino HAIMERICO, sancte Romane Sedis cancellario, HUGO Pontiniacensis abbas, et  BERNARDUS de Clara-ualle, in domo Dei quemadmodum  oportet conuersari.

1. Quod episcopi querunt, Christus, quantum credimus, acquirit; et ipsorum negotium, Dei est causa. Qui ergo Dei est, iungatur eis: si quis renuit, audiat a Domino, Qui non est mecum, contra me est  Imo uero aut acquiescat Apostolo  dicenti, Spiritum nolite exstinguere , aut certe audiat cum Iudeis, uos semper spiritui sancto resistitis ; et a propheta, ue qui dicitis 291 bonum malum, et malum bonum : qui letantur cum male fecerint, et exsultant in rebus pessimis . Non poterunt simul et in oprimis exsultare, nec ex uno pariter simul ore laudabitur, et iustus de iustitia sua, et peccator in desideriis anime sue. Attamen quid mirum, si bonum quod bonis est odor uite, contrarium contrariis operetur; quando ipse fons et origo boni natus est in ruinam et resurrectionem multorum, et in signum cui hodieque contradicitur?  Etiam nunc quampluribus inuenitur Saluator lapis esse offensionis, et petra scandali : cum tamen non  desint, qui corde alacri dicant, Ipse est pax nostra, qui fecit utraque unum . Porro cui pax generat scandalum, in quo pacabitur? cui ipsa salus damnatio est, in quo saluabitur? Scriptum est, Gloria et diuitie in domo eius; haud dubium quin hominis iusti. Quam autem gloriam, quasue dicat diuitias, subinde ostendit: Iustitia, inquit, eius manet in seculum seculi . Et reuera nulla talis gloria, nulle tante diuite, quanta iustitia in domo conscientie iusti. Sed quid perdit iniustus? Si Paulus gloriatur de sui cordis diuitiis, Gloria, inquiens, nostra hec est, testimonium conscientie nostre : quisnam inde grauatur?  Tamen Propheta subiungit: Peccator uidebit, et irascetur . Quanta malitia! Nunquid he diuitie terrenis facultatibus similes sunt, ut instar illarum, etiam istis, in quo alter abundat, alter minuatur? Quid igitur irasceris, ubi nil perdis? imo quid inuides bonis bona, et illa bona, que non curas tibi uindicare? Sic canis, ut uulgo aiunt, defendit fenum quod non comedit. Sed fremas dentibus licet et tabescas, non tamen poterit quod ex Deo est omnino dissolui. Et uelis, nolis, uidebunt iusti et letabuntur, et omnis inquitas oppilabit os suum.

2. uerum hec illis qui possunt esse suspecti. Ceterum uobis hoc dicimus: en lucrum presto est, parate talentum. Quid enim facit in sudario, quod  quandoque cum usura exigendum est? dum tempus habemus, cur operari negligimus? Sane etsi uestro ex officio semper in promptu sit pietatis incumbere lucris, sed maxime in presentiarum maximus sancte auaritie patet questus: tantum uos non pigeat ipsam, quam ad hoc ipsum accepistis, dominicam in medium proferre pecuniam. Alioquin sapientia abscondita et thesaurus inuisus, que utilitas in utrisque?  Denique si uere uobis non solum officii, uerum, ut aiunt, et studii est operari bonum ad omnes; maxime hoc debetis ad domesticos fidei. Quod quidem licet omnibus ab Apostolo promulgatum sit generale mandatum ,  id tamen specialiter a uobis loci ipsius uestri atque ministerii priuilegio audacter exposcimus. Nisi forte  magis occupatis locum, quam honorificatis ministerium. Siquidem cum nullum ferme fiat in orbe bonum, quod per manus quodammodo Romani cancellarii transire non habeat, ut uel uix bonum iudicetur, quod eius prius non fuerit examinatum iudicio, moderatum consilio, studio roboratum, et confirmatum adiutorio: cui iustius erit quam ipsi deputandum, quidquid iustis in negotiis uel infectum, uel minus perfectum fuerit deprehensum, sicut et eque omne quod inuenietur utiliter atque laudabiliter consummatum? Proinde aut felicissimum merito dixerimus hominem, qui illum locum tenet; aut certe miserrimum, quippe  qui uniuersi semper boni aut participem se sine dubio probabit, aut hostem: iureque in eum tota, siue laus, siue uituperatio, uersabitur pro rerum exitibus, et suorum meritis studiorum. Beatus autem qui dicere poterit Domino: Particeps ego sum omnium timentium te, et custodientium mandata tua .

3. Sed quid agimus? dum rem necessariam uobis intimare satagimus, pene obliti sumus, quam occupatis auribus ista ingerimus. Quanquam si opus sit et fiducia, nequaquam fortassis importuni uidebimur: si tamen 292 recordamini non nostra merita, sed uestra munera, quibus apud nostram humilitatem dignanter satis amicitiarum fores anticipare curastis  . Hoc nimirum, hoc uestre dignationis ac  deuotionis clarum admodum insigne tenemus, quod tantillos tantus, tantisque intentus non dicimus munerandos, sed uel esse salutandos a uestra Excellentia iudicastis. Ipse itaque uobis pro materiali spirituale, quod est sapientia, retribuat aurum, qui nobis iam tribuit, non tam dato uestro, quam uestro delectari lucro. ualete.



EPISTOLA CCCXII  . AD RAYNALDUM ARCHIEPISCOPUM REMENSEM  . De remissis ad se litteris gratias agit.

Reuerendissimo patri ac domino R. Dei gratia Remensium archiepiscopo, frater BERNARDUS de Clara-ualle, salutem, et si quid potest peccatoris oratio.

Benedictus Deus, qui nos litterarum uestrarum  dignatus est uisitatione consolari. Et quidem potuimus litteris litteras utcumque reddere: sed quando huic gratie sufficimus rependere uicem, qua nos a uobis benedictionibus dulcedinis tante preuentos esse merito gloriamur, excitamur exhortationibus, salutationibus honoramur? Homines utique tam iis nominibus  indigni, quam uobis incogniti: sed certe eo magis non ingrati, quo minus digni. uerumtamen, dum hec facitis, facitis quod debetis, quia sapientibus et insipientibus debitorem uos esse cognoscitis. Sane illa opinio, cuius odore bono uestre dignitatis excellentiam in id dignationis erga pusillitatem nostram dicitis fuisse permotam, periculosa quidem, sed in hac parte non mediocriter officiosa: quoniam ex hoc precurrente uento fructus ille peroptimus nobis et gratissimus, et qui nil uento simile habet, prouenit, quod in tanto Dei altissimi sacerdote prius suscipi in gratiam, quam in notitiam meruerimus. De aduentu nostro, cur modo non uenerimus, siue quando uenire disposuerimus, uel si que sunt alia, que de nobis interim Sanctitati uestre sit sciscitari,  harum lator monachus, quem ad hoc ipsum premittere curauimus, uobis fideliter de omnibus satisfacere poterit.



EPISTOLA CCCXIII  . AD GAUFRIDUM ABBATEM SANCTAE-MARIAE EBORACENSIS. Religiosos, a laxiore ad strictiorem uiuendi modum transire uolentes, non impediendos; et apostatas censendos, qui post transitum resiliunt ad uitam priorem.

uiro uenerabili domino GAUFRIDO, abbati ecclesie Sancte-Marie Eboracensis, frater BERNARDUS abbas dictus Clare-uallis, in Domino salutem.

1. Placuit Reuerentie tue litteras paruitati mee dirigere, in quibus me de rebus dubiis consulere uoluisti. uerum de his et similibus tanto quid certum  respondere pertimescimus, quanto minus diuine uoluntatis beneplacitum, sicut homines, ad purum intuentes, proximorum animos, si quidquam aliud quam uolunt edicimus, offendere dubitamus. Quod sane illis potissimum accidit, quorum conscientia, quia fastidiose mentis angore confunditur, difficiles et angulosas impuritatis sue ratiocinationes affectare conatur. Sed ipsa tamen cecitatis sue uindex est: quia dum quasi sibi adulari nititur eo quod egit, illico recurrente ueritatis aculeo repungitur ac remordetur in eo quod meminit. Cuius nimirum difficultatis erumnam Psalmista deplorans orat, et dicit: Educ, Domine, de carcere animam meam ad confitendum nomini tuo . Ne me ergo, uir bone, quasi simulate calliditatis arguas, si minus  quam uelis, inquisitionibus tuis respondere 293 sufficiam; uel, si quid ualeo, totum tamen explicare non audeam. Litterarum siquidem tuarum prima species a querimoniis sumpsit exordium: quia uidelicet senectuti tue graue infortunium sit, quod monachorum tuorum aliqua pars ad arctiorem ac  securiorem conuersationis modum transire presumpsit. Qua in re potius reformidare habes, quod tristitia huius seculi mortem operatur.

2. Nempe si in humanis opinionibus ratio uigeat, dolendum non est, si homo quandoque Creatoris sui legibus rectius inherere presumat. Et nos quidem non sancte, non satis pie paternis sollicitudinibus inuigilamus, si filiorum prouectibus inuidemus. Quocirca si consiliarium unum de mille habere uis, imo, ni fallor, maxime uis, consulto opus est, quatenus filiis tuis, in mediocritatem tecum remanentibus, ne deficiant attendas: ceteris uero citra professionis sue puritatem propter conscientiam remanere metuentibus, ac de bono quod semel aggressi sunt, religionis proposito ad altiorem gradum  transire nitentibus, iuxta prophetam, cum panibus occurras . Illis curam maximam impendas, ne insolescant ad ruinam; ceteris autem beneuolentiam offeras, ut proficiant ad coronam. Nempe qui ascensiones in corde suo disponunt, qui de uirtute in uirtutem eunt, Deum deorum in Sion eo felicius uidere merentur in retributione, quo summo bono familiarius adherere studuerunt puriore conuersationis ordine.

3. Denique de duobus monachis, Geruasio uidelicet atque Radulfo  , qui simul cum aliis, domino Turstino archiepiscopo paterne et episcopaliter satagente, sunt egressi, et, sicut ipse testaris, te absoluente quandoque dimissi; certus sum quia si intra punitatis gradum, quem ascenderant,  permansissent, non perperam, sed laudabiliter peregissent. Certus quoque sum nichilominus, quia si uelint resumere puritatis gradum a quo temere corruerunt, ea uirtutis gratia laudabiliores erunt, qua solent milites fieri post fugam ignauie de uictoria tanto gloriosiores, quanto post ignominiam de spe uictorie ad pugnam redeunt alacriores. Et credo, ni fallor, quod absolutio que facta est, potest interim impediri; sed apud omnipotentis Dei iudicium nequit euacuari. Postremo uitam istam confiteris quidem esse sanctiorem: illos tamen propter carnis fragilitatem uel propinquitatis affectionem non posse dicis sustinere huius angustie difficultatem. Ad hec uero superaddis, eorum presentiam tibi fore necessariam; et idcirco uehementer inquiris, utrumne  sine culpa remanere queant in loco, unde non sine scandalo sunt egressi.

4. De qualitate, inquam, scandalorum discernenda, de carnis affectione propter Christum penitus amputanda, de commodis uero temporalibus propter anime salutem fugiendis magnopere tonat Euangelium, tota clamat ubique series Scripturarum: quod ignorare non tam malum, quam pene hereticum est. At uero certus non sum, an eorum talis  reditus absque penali culpa debeat estimari. Periculosum quippe ualde est, et graui ruine proximum, de Dei misericordia presumere contra Dei iustitiam, et ipsam uelle defendere contra ipsam. Denique Scriptura ait: Ne adiicias peccatum, et dicas, Miseratio Dei magna est . Nam et malus discretionis modus est, cum preponderant minora maioribus, siue deteriora melioribus comparantur.

5. Ac deinde post hec uehementer expostulas, cur merito apostate debent appellari, si ad cenonobium suum reuertentes, cum bonis consuetudinibus professionem suam studeant adimplere. Ego, inquam, eos damnare non debeo. Nouit Dominus qui sunt eius : et unusquisque onus suum portabit . Quem enim tenebre  non comprehendunt, cognoscetur Dominus iudicium faciens, 294 et in operibus manuum suarum comprehendetur omnis peccator  De se quippe quod sibi bonum est, quisque sentiat; ego de me dicam quod sentio. Ego Bernardus, si de bonis ad meliora, uel de periculosis ad securiora uoto et opere libere pertransissem, et illicita uoluntate ad ea que mutaui, denuo recurrere presumpsissem, non solum apostata, uerum etiam regno Dei non idoneus fieri pertimescerem. Hoc et beatus Gregorius ait: »Quisquis,« inquit, »maius bonum subire proposuit, minus honum, quod licuit, illicitum fecit. Scriptum quippe est: Nemo mittens manum suam ad aratrum, et retro respiciens, aptus est regno Dei . Qui ergo fortiori studio  intenderat, retro respicere conuincitur, si relictis amplioribus bonis ad minora retorquetur .« Quod autem de excommunicatione quadam interserere uoluisti; ut mihi uidetur, nec tua interfuit inuestigare, nec mea quidquam interest iudicare. Neque enim lex iudicat quemquam, nisi prius audiatur; et in absentem iudicium temere promulgatur.



EPISTOLA CCCXIu  . AD DOMINUM PAPAM INNOCENTIUM. Bernardus post reconciliatos Ecclesie Mediolanenses, iussu Innocentii ad pacificandas ipsas inter se Lombardie ciuitates profectus, Papiam et Cremonam se contulit. Sed apud Cremonenses nichil proficiens, eorum pertinaciam Pontifici significat, et ut seueriorem, quam in archiepiscopum Mediolanensem parabat sententiam, paulisper suspendat, hortatur.


Amantissimo patri et domino INNOCENTIO summo Pontifici, frater BERNARDUS, modicum id quod est.

Cremonenses induruerunt, et prosperitas eorum perdit eos: Mediolanenses contemnunt, et confidentia ipsorum seducit eos. Hi in curribus et in equis spem suam ponentes, meam frustrauerunt, et laborem meum exinanierunt. Abibam tristis, cum ecce  non mediocris a uestra parte consolatio: ut, etsi abundant tribulationes pro Christo. abundent et consolationes per ipsum. Accepi optatas litteras, ferentes delicias cordis mei, certitudinem de uestra incolumitate, hostium infortuniis, successibus amicorum. Ceterum perlegenti rursum tristior finis letitiam temperauit. Quem enim uestra non terreat indignatio? Fateor iustam, et eo plus terreor. Dico tamen: quod factum nondum est, faciendum est, sed tempore quo preuiderit Deus. Si quo minus, erit uobis eque in promptu quidquid intentatis inferre, et non eque forsan periculosum. Alioquin quod tantis Dei miserationibus, tantis uestris uestrorumque laboribus  in populo isto nouiter edificatum est, heu! quam leuiter destrui potest. Mirum si ei qui misericordiam  legitur superexaltare iudicio , placere potest. Sed o infelicem illum episcopum,  , qui in Hur Chaldeorum, de quodam quasi paradiso translatus, frater factus est draconum, et socius struthionum! Quid faciet? Obedire uult, et ecce bestie Ephesi frendent in eum dentibus. Dissimulare uult prudenter pro tempore, et omni feritate formidolosiorem uestram indignationem incurrit. Angustie sunt ei undique, nisi quod tolerabilius iudicat sibi esse sine populo, quam sine domino: pluris habens, ut dignum est, apostolicam gratiam, quam Mediolanensem cathedram. An uos de eius fidelitate dubitatis? Si quis uobis aliud de eo maligna persuadere suggestione tentauit, se magis prodidit infidelem, qui uirum tam boni testimonii lingua  perfida in suo liuore persequitur. Parce, Pater benigne, parce fideli tuo, parce adhuc recenti structure, parce nouelle plantationi, parce denique populo acquisitionis tue, hisque ipsis beneficiis tuis, que te eidem ueracissime contulisse 295 commemoras. Memento, pie domine, sermonis Domini tui, quem dixit: Ecce anni tres sunt, inquit, ex quo uenio querens fructum in ficulnea hac, et non inuenio . Tu uero uix tres exspectasti menses, et iam securim paras. Si tres annos sustinuisses, quartum adhuc a fideli seruo Dominici iure exigeremus exempli. Dicimus ergo et nos: Dimitte et hoc anno, si quo modo forte circumfossa humo ligone penitentie, adhibitoque fimo lacrymarum suarum, sterilitati  Mediolanensium is, cui eam credidisti, consulere, et fructum elicere queat.



EPISTOLA CCCXu.  . AD MALTHILDEM REGINAM ANGLORUM  . Rogat ut annuat petitioni alias insinuate pro monachis de Capella.


Illustrissime domine, et dilectissime in Christo filie  MALTHILDI, Dei gratia Anglorum regine, BERNARDUS.

Si de uestra sublimitate presumo, non est mirum. Iam enim non ego solus sentio, sed omnes pene nouerunt quomodo nos acceptetis, et quanto nos diligatis affectu. Propter quod rogatus sum a quodam amico uestro, uenerabili abbate de Capella, ut pro decima quadam uos rogemus, unde, si bene meministis, Bolonie uos rogaui, uos quoque more uestro  benigne audistis me  . Sed quia nondum factum est quod rogamus, tempus est ut iam petitio illa mancipetur effectui. De cetero bene seruate mihi filium quem nunc peperistis: quia et ego quoque, si regi non displicet, in eo mihi uindico portionem. uale.



EPISTOLA CCCXuI  . AD HENRICUM SENONENSEM ARCHIEPISCOPUM ET AD HAIMERICUM CANCELLARIUM. Hortatur ut nobili cuidam, bona ecclesiastica possidenti, sed nunc ea religiosis quibusdam cedere uolenti, non aduersentur.

Cum laici ecclesias siue ecclesiastica beneficia, que illicite tenent, relinquere uolunt, unum bonum est: cum uero transire ea in usus seruorum Dei  uolunt, duplicatur bonum. Sed hoc cum fieri non potest nisi per manus episcopi, gemini se episcopus aut mali reum, aut boni probabit auctorem, iuxta quod suum aut negabit aut dabit assensum. Quod miles quidam uos rogat, hoc a uobis ipse rogari debuerat. Quid enim? meliusne esse iudicatis ab homine militari hereditate possideri sanctuarium Dei, quam a sanctis Dei? Mirum si non mirantur omnes qui audiunt. Nolite, queso, nolite, ne forte audiant filii incircumcisorum, et letentur. Esto, potestis captiuam ecclesiam eripere de manu potentis, et iuri proprio uindicare, quod minime arbitramur: quemnam, queso, de illa libentius elegistis uobis heredem et successorem? qui inde deseruiat exercitibus regis, an intercessorem pro peccatis uestris?  Facite ergo quod iustum, quod uobis dignum, quod Deo et omnibus bonis iucundum est: quod denique, etsi aliud non esset, amore nostri confidenter fieri postularem.



296 EPISTOLA CCCXuII  . AD PRIOREM SUUM GODEFRIDUM  . Schismate exstincto, et pace composita, iam se quamprimum ad suos rediturum pollicetur.


Fratri GODEFRIDO, frater BERNARDUS, salutem.

In Octauis Pentecostes ipsa die compleuit Deus desiderium nostrum, Ecclesie unitatem, et Urbi dando pacem. Nam illa die filii Petri Leonis omnes simul humiliauerunt se ad pedes domini Pape, et facti homines eius ligii  , iurauerunt ei ligiam fidelitatem. Clerici quoque qui in schismate erant, simul cum idolo quod erexerant  , humiliantes se ad pedes domini Pape, obedientiam ei iuxta morem promiserunt, et facta est letitia magna in populo. Hanc pacem nisi cum quadam securitate,  occultata tamen diu a nobis, exspectauissemus; iamdudum uenissemus. De cetero iam nichil est quod nos hic detineat. Facio quod imperastis: ueniam uertimus in uenio. Ecce enim uenio cito, etiam et merces mea mecum est, uictoria Christi, et pax Ecclesie. Sexta feria post diem illum egressus est noster de ciuitate. Itaque uenientes ueniemus cum exsultatione, portantes manipulos pacis. Et hec quidem uerba pulchra sunt, sed pulchriora sunt facta. Etenim tam pulchra sunt, ut quisquis non letatur in eis, aut stultus sit, aut nequam. uale.



EPISTOLA CCCXuIII  . AD PAPAM INNOCENTIUM. Remensis Ecclesie pericula insinuat, et maturam opem a Pontifice desiderat.

 Amantissimo patri et domino INNOCENTIO summo Pontifici, frater BERNARDUS Clare-uallis uocatus abbas, modicum id quod est.

Cadit in interitum Remensis Ecclesia, data est in opprobrium ciuitas gloriosa: clamat transeuntibus per uiam, quod non sit dolor similis dolori eius. Foris enim pugne, intus timores. Sed et intus pugne, quoniam filii eius pugnant contra eam, nec habet generatorem qui liberet eam: unica spes eius Innocentius, qui abstergat lacrymas a maxillis eius. Sed usquequo, domine, clypeus protectionis uestre non opponitur? usquequo conculcabitur, nec inueniet subleuantem? Ecce rex humiliauit se, et iam  quieuit indignatio eius. Quid ergo superest, nisi ut manus apostolica supponatur afflicte, et plagis eius curam adhibens et fomenta? Primum itaque esse credimus ut maturetur electio, ne insolentia Remensis populi disperdat si quid residuum est, nisi in brachio excelso furori eius resistatur. Si hec rite celebrata fuerit, confidimus quod in reliquis quoque daturus sit Dominus gratiam et effectum.



297 EPISTOLA CCCXIX  . AD TURSTINUM EBORACI ARCHIEPISCOPUM. Hortatur curam pastoralem ne dimittat: si tamen iusta causa, aut Pontificis consensus adsit, locum petat religiose discipline magis obseruantem.

Reuerendo patri et domino TURSTINO, Dei gratia  Eboracensi archiepiscopo, BERNARDUS Clare-uallensis uocatus abbas, salutem, non tam in uia, quam in patria.

1. Laudamus quod optatis quietem, et desiderium habetis cum pace obdormire in Domino. uerumtamen iste quas pretenditis cause, cure pastorali non uidentur posse prescribere: nisi forte  mortale aliquid commissum sit, aut summi Pontificis auctoritate emerito fuerit indulta licentia  . Nam neque uos ignorare credimus illud Apostoli: Alligatus es uxori? noli querere solutionem  uerbo siquidem promissionis, qualem uos fecisse dicitis, non tenetur episcopus, quominus in eo quo uocatus est ministerio perserueret.

 2. uidetur ergo nobis, sanius sapienti non prescribentibus, ut quod tenetis teneatis, et humilitatis habitu, uiteque sanctitate monachum exhibeatis in episcopo  . Quod si aut causa latens cedere compellat, aut dominus Papa quietem indulgeat, pro nostro exiguo sapere consilium damus ut nulla uictus aut uestitus asperitas, nulla omnino paupertas uos deterreat, quominus transeatis, ubi maiorem inuenire speratis puritatem. Quanquam in huiusmodi domibus, animabus sic consulitur, ut, pro etate et imbecillitate, congrua cura corporibus non negetur. uestri sumus, pro uobis Deum rogamus attentius, quatenus aspiret uobis quod melius est, concedatque  pondus diei et estus sic portare, ut ad uesperam regia signatum imagine recipiatis denarium.



EPISTOLA CCCXX  . ALEXANDRO PRIORI DE FONTIBUS  , ET EIUSDEM LOCI FRATRIBUS. Hortatur ad electionem noui abbatis unanimiter faciendam.

Dilectissimis in Christo fratribus ALEXANDRO Priori, et uniuerso conuentui de Fontibus, frater BERNARDUS Clare-uallensis uocatus abbas, salutem, et nostras qualescunque orationes.

1. uenerabilis pater uester  beato fine cursum consummauit, et obdormiuit in Domino. Ego uero licet omni tempore, paterna pro uobis, tanquam pro  uisceribus nostris, caritate sollicitus, nunc tanto maiorem pro uobis sollicitudinem gero, quanto maior incumbit necessitas. Unde et dudum misissem ad uos, nisi quod exspectabam donec opportunius atque 298 utilius id agere possem, eo quod uenerabilis abbas Henricus  citius aduenire non posset, negotiis aliquibus occupatus: quem precipue destinare proposueram ab initio, eo quod ipse utilior, et huic negotio magis idoneus uideretur. Hunc ergo, fratres dilectissimi, cum eo honore et amore suscipite quo dignus est; et sic audite eum in omnibus, tanquam me ipsum. Imo et tanto amplius, quanto ille et prudentia et meritis antecessit. Ei siquidem et in facienda electione, et in omnibus, quecunque uel in hoc monasterio, uel in ceteris  que ab eo exierunt  , ordinanda, uel emendanda fuerint, omnino uicem nostram commisi. Misi autem cum eo fratrem Willelmum, qui est filius noster dilectissimus.

2. Et nunc obsecro uos, tanquam filios carissimos, ut in electione uestra idipsum sapiatis omnes, et non sint in uobis schismata, sed unanimes uno ore glorificetis Deum; quoniam non est Deus dissensionis, sed pacis: unde et factus est in pace locus eius, et dicit: Qui non colligit mecum, dispergit . Absit enim ab his qui in schola Christi degunt, sub magisterio Spiritus sancti, ut  gaudeat de eis inimicus, et in eorum dissensione glorietur, quod et ipsorum anime periclitentur, et frustra depereat totus penitentie labor; et fetere faciant odorem bonum Ordinis nostri, et per eos nomen Christi blasphemetur, per quos maxime fuerat glorificandum! Imo uero, sicut bene de uobis confidimus, sicut decet sanctos, sicut oportet seruos Christi, unanimiter, obsecro, eligite uobis idoneum pastorem animarum uestrarum, una cum uenerabilibus abbatibus de Rieualle et ualle-Clara: quorum consilio uolo uos in omnibus acquiescere, tanquam nostro.



EPISTOLA CCCXXI  . AD HENRICUM DE MURDACH  , PRIMUM ABBATEM DE uALLE-CLARA, POSTEA DE FONTIBUS, TANDEM ARCHIEPISCOPUM EBORACENSEM. Iubet ne electionem sui in abbatem de Fontibus refutet.


Dilectissimo fratri et coabbati suo HENRICO frater BERNARDUS Clare-uallis uocatus abbas, salutem et orationes.

Precipio tibi, frater Henrice, ut si in te conuenerit electio fratrum nostrorum de Fontibus, cum consilio uenerabilis abbatis Rieuallis, non refutes, sed obedias in caritate. Quod quidem inuitus facio, sciens magnum mihi ex tua absentia solatium deperire; sed conuenientibus eis contradicere timeo, credens a Domino exiisse sermonem istum in quo tot religiosorum uota concordant, cum legerim in  Euangelio, Ubicunque duo uel tres congregati fuerint in nomine meo, in medio eorum ego sum . Age ergo, carissime, et suscipe professiones eorum, et de cetero curam eorum habe, tanquam pastor animarum eorum. Nec timeas pro ea domo quam regendam susceperas. Ego enim, 299 Deo uolente, utilem ei prouidebo dispensatorem; illa namque mihi uicinior est. Sed neque pro episcopo  dubites obedire: super me illud dimitte.



EPISTOLA CCCXXII  . AD HUGONEM NOuITIUM, POSTEA BONAE-uALLIS ABBATEM  . Laudat uite religiose propositum, premunitque eum aduersus tentationes, et ad constantiam ac perseuerantiam excitat.


Charissimo in Christo filio HUGONI, noue creature in Christo, frater BERNARDUS Clare-uallis uocatus abbas, confortari in Domino.

1. Audita conuersione tua, exsultauimus et delectati sumus. Quidni gaudeant homines, unde letantur et angeli? iam celebris agitur dies, iam resonat in excelsis gratiarum actio, et uox laudis. Adolescens nobilis, delicatus, uicit malignum, spreuit mundum, corpus exposuit, propinquorum renuntiauit  affectibus, paratos diuitiarum laqueos transiliuit, quia pennatum animal erat. Unde tibi hec sapientia, fili? Neque enim tantam inuenimus in senibus Babylonis. Ipsi sunt qui iuxta Apostolum, imo contra, diuites fieri uolunt in hoc seculo, ut incidant in tentationem et laqueum diaboli . Hugonis nostri sapientia non de terra est, sed de celo. Confiteor tibi, Pater, quia abscondisti hec a sapientibus, et paruulo reuelasti. Tu quoque, fili, ne sis ingratus beneficio Redemptoris, sed pone animum puerilem, magis autem paruulus esto malitia, sed non sensu . Non etatem teneram ordinis asperitas terreat. Memento quod asperior carduus [al. cardo, male] pannum faciat leniorem, conuersatio conscientiam. Aderit Christi  suauitas, et prophete farinula pulmentum incomestibile condietur . Si tentationum sentis aculeos, exaltatum in ligno serpentem eneum intuere; et suge non tam uulnera quam ubera Crucifixi. Ipse erit tibi in matrem, et tu eris ei in filium; nec pariter Crucifixum ledere aliquatenus poterunt claui, quin per manus eius et pedes ad tuos usque perueniant.

2. Sed inimici hominis domestici eius . Ipsi sunt qui non te diligunt, sed gaudium suum ex te. Alioquin audiant a puero nostro: Si diligeretis me, gauderetis utique, quia uado ad Patrem . »Si prostratus,« ait beatus Hieronymus, »iaceat in limine pater, si nudato sinu, quibus te lactauit, ubera mater ostendat, si paruulus a collo pendeat nepos; per calcatum transi patrem, per calcatam perge matrem, et siccis oculis ad uexillum crucis euola. Summum pietatis est genus, in hac parte pro Christo esse crudelem .« Phreneticorum lacrymis ne mouearis, qui te plangunt de gehenne filio factum filium Dei. Heu! quenam miseris tam dira cupido ? quis tam crudelis amor, que tam iniqua dilectio? Corrumpunt bonos mores colloquia  mala . Propterea, quantum poteris, fili, confabulationes hospitum declinato, que, dum aurem implent, euacuant mentem. Disce orare Deum, disce leuare cor cum manibus: disce oculos supplices in celum erigere, et Patri misericordiarum miserabilem faciem representare in omni necessitate tua. Impium est sentire de Deo, quod continere possit super te uiscera sua, et auertere aurem a singultu tuo uel clamore. De cetero spiritualium patrum consiliis, haud secus quam maiestatis diuine preceptis, acquiescendum in omnibus esse memento. Hoc fac, et uiues: hoc fac, et ueniet super te benedictio, ut pro singulis que reliquisti, centuplum recipias, etiam in presenti uita. Nec uero credas spiritui suadenti nimis id festinatum, et in  maturiorem etatem differendum fuisse: ei potius crede qui dixit: Bonum est homini, cum portauerit iugum ab adolescentia sua. Sedebit solitarius, leuauit enim se supra se . Bene uale, et studeto perseuerantie, que sola coronatur.



300 EPISTOLA CCCXXIII  . AD INNOCENTIUM PAPAM. Pro archiepiscopo Treuerensi contra abbatem Sancti-Maximini  .

1. Quam magna multitudo dulcedinis tue, domine, ac dilectionis circa nos, sicut frequenter experti sumus! et nunc superest ut experiamur adhuc in tempore opportuno. Absit autem ut aliquid petere audeamus, quod uoluntati Dei, et honori tuo sentiamus esse contrarium! Quia ergo cor nostrum  non reprehendit nos de minus rationabili uel honesta petitione, fiduciam habemus quod non reuertentur ad nos uacue preces nostre, presertim quia patrem pro filio, et Innocentium pro innocente postulamus. Quam fideliter Treuerensis archiepiscopus apostolice Sedis honorem, et quietem Romane Ecclesie ab adolescentia sua dilexerit, quam immobiliter et sollicite in tempore tribulationis ei adheserit, et, aliis in umbra sedentibus, pondus diei et estus cum ea portauerit; quam constanter et intrepide uerbum ueritatis pro testimoniis eius in conspectu regum locutus sit pro consortibus suis, non necesse habetis scribi a nobis; ipse enim certissime scitis. De cetero autem quod scimus loquimur, et quod uidimus testamur, si tamen testimonium nostrum accipitis, quam prudenter et prouide res et possessiones Ecclesie eripuerit de manu filiorum alienorum, quam liberaliter et benigne bona sua semper in commune deduxerit, maxime autem circa domesticos fidei; quam diligenter et circumspecte integritatem fame sue custodierit a labiis iniquis, et a lingua dolosa.

2. Quid ergo displicuit in eo Paternitati uestre? Numquid quod ecclesiam illam beati Maximini de  regia potestate extraxit, ut sacerdotali subiiceret? numquid quod hominem illum, qui, ut aiunt, prius dux quam miles, prius abbas quam monachus esse uoluit, non suscepit? Si ergo hoc, uel aliquid aliud in eo displicuit, dignum tamen erat ut apud pium Patrem inueterata dilectio facile non periret, sed operiret gratia culpam, et hominem in paucis reprehensibilem, laudabilem in pluribus, multorum beneficiorum recordatio excusaret. Nunc autem, domine, exaltasti dexteram deprimentium eum, letificasti omnes inimicos eius. Mirabile siquidem est in oculis multorum, quo uite merito, qua opinione boni positus sit in regimine animarum homo qui accepit in uano animam suam. Quomodo namque poterit regere, qui regi non potuit? quomodo  audebit preesse, qui subesse non didicit? uel obedientiam imperare subiectis, quam prelatis exhibere non nouit? Si quis domui sue preesse nescit, dicit Magister Gentium, quomodo Ecclesie Dei diligentiam habebit?  Denique, qualis pater, tales filii; qui matrem suam crudeliter euiscerarunt, ut haberent unde fouerent schismata et dissensiones: de quorum tamen moribus et conuersatione honestius est silere, quam aliquid loqui. Sed neque hoc ipsum diximus, ut iudicemus de alienis seruis, qui suo domino stant, aut cadunt: sed scimus, si istorum misera uoluntas preualuerit, quod dissoluti iuuenes excutient iugum discipline a ceruicibus suis, ut ad similitudinem istorum possint circumire terram, et perambulare eam: quibus  etiam, si affectus ad effectum non pertingat, hoc ipsum erit ad gloriam, quod repugnare poterint prelatis suis. Heu! quantorum et qualium, qui de suis meritis apud uestram misericordiam confidunt, spes et fiducia mouebitur de loco suo, si filium olim tam dilectum, a gremio uestro, et ab uberibus consolationis uestre turbo repentinus excusserit!

3. Si quis ergo precibus nostris locus est apud Excellentiam tuam, beate Pater, suppliciter petimus, nos qui te potius, quam tua diligimus, ut in die bonorum 301 non repellas hominem qui permansit tecum in tentationibus tuis, ut aliquid apud te de iure illius depereat, qui a te crescere potius  quam minui exspectabat. Alioquin, si preter spem omnium, et preter meritum hominis contigerit ut diripiant alieni labores eius, ut ponantur aduersus eum mala pro bonis, odium pro dilectione; ipse quidem, a quo non timebit, uulnus excipiet solus, sed multi in persecutione eius dolebunt. Spiritus ueritatis, qui a Patre procedit, doceat te diuidere lucem  a tenebris in omni opere tuo, ut scias reprobare malum et eligere bonum.



EPISTOLA CCCXXIu  . AD ROBERTUM ABBATEM DE DUNIS  Absentie mutue solamen suggerit, nempe animorum coniunctionem, imo et corporum, quandoque futuram.

Fratri et amico carissimo ROBERTO abbati, frater BERNARDUS de Clara-ualle, quod amico carissimo.

Et tarde notus, et cito es mihi sublatus, Roberte carissime. Sed consolor, quod solo de corpore patiar hoc: nam spiritu semper es mecum. Quod tamen  uel ipsum quando ego equanimiter tolerarem, si solus non esset in causa Deus? Erit, erit, quando reddemur nobis, quando et quisque de se, et uterque de inuicem plene gaudebimus, presentes nobis in utraque portione nostri, in neutra deinceps ab alterutro diuidendi. Glutinum erit tante coniunctionis, qui causa nunc est tantille separationis, presens perpetuo futurus nobis, presentes nos nobis perpetuo seruaturus. Salutamus omnes filios uestros et nostros, et rogamus ut orent pro nobis.



EPISTOLA CCCXXu  . AD EUMDEM, DE IDERIO NOuITIO. Quid de nouitio dyscolo faciendum rogatus consulit.


Amantissimo fratri et coabbati suo ROBERTO de Dunis, frater BERNARDUS Clare-uallis dictus abbas salutem.

Super hoc fratre, quem adeo non solum inutilem, sed etiam onerosum esse nuntiastis, absque eo quod intrinsecus latet; quale nobis ipsis, tale et uestre Dilectioni damus consilium. Nobis siquidem uidetur pro his que de ipso retulistis, quod in probatione sua se nec probabilem exhibuit, nec receptibilem: et ideo meruit ut rationabiliter, et sana conscientia ualeatis malum auferre ex uobis. uerumtamen si pietati uestre placet superexaltare misericordiam iudicio, adhuc ipsum potestis retinere sine professione,  quanto uobis tempore uidebitur. Hoc autem omnino dissuademus, ne eum in hoc statu recipiatis ad professionem: sed iterum probetur, si forte se talem exhibere ualeat, qualem debet. Sin autem, ferro abscissionis utendum est, ne una ouis morbida totum gregem contaminet.



EPISTOLA CCCXXuI  . GUILLELMI ABBATIS, AD CAUFRIDUM GARNOTENSEM EPISCOPUM, ET BERNARDUM ABBATEM CLARAE-uALLENSEM  . Ut Dei et Ecclesie causam aduersus Petri Abelardi errores, quorum aliquot capitula producit, tueantur.


Reuerendis in Christo dominis et patribus, GAUFRIDO Carnotensium episcopo, et BERNARDO Clare-uallis abbati, uitam et dies bonos.

1. Confundor, Deus scit, apud uos, cum de re communis et grauis necessitatis, silentibus uobis, et 302 aliis, quorum erat loqui, cogor uos alloqui, nullus in hominibus, domini et patres. Cum enim fidem communis spei grauiter nimis et periculose corrumpi uideo, nullo resistente, nullo obloquente;  quam Christus suo nobis sanguine sacrauit, pro qua apostoli et martyres usque ad mortem pugnauerunt, quam sancti doctores duris laboribus suis, et magnis sudoribus defensam, integram et incorruptam usque ad feces temporum nostrorum transmiserunt: contabesco in memetipso, et a frixura cordis et dolore spiritus cogor pro ea loqui, pro qua, si necesse esset et opportunum, uellem etiam mori. Nec de minimis agitur, sed de fide sancte Trinitatis, de persona Mediatoris, de Spiritu sancto, de gratia Dei, de sacramento communis redemptionis. Petrus enim Abelardus iterum noua docet, noua scribit; et libri eius transeunt maria, transiliunt Alpes; et noue eius sententie de fide, et noua dogmata per prouincias et regna deferuntur, celebriter predicantur, et  libere defenduntur: in tantum ut in curia Romana dicantur habere auctoritatem. Dico uobis, periculose siletis, tam uobis, quam Ecclesie Dei. Pro nichilo ducimus corrumpi fidem, pro qua nosmetipsos nobis abnegauimus: non timemus Deum offendere, ne offendamus. Dico uobis, adhuc parturiens parturit malum hoc: sed nisi preuentum fuerit, erumpet in regulum, cui uix inueniatur incantator. Quod cur dicam aduertite.

2. Casu nuper incidi in lectionem cuiusdem libelli hominis illius, cui titulus erat, Theologia Petri Abelardi. Fateor, curiosum me fecit titulus ad legendum. Duo autem erant libelli idem pene continentes: nisi quod in altero plus, in altero minus  aliquanto inueniretur. Ubi, cum aliqua inuenirem que multum mouerent me, notaui, et cur mouerent subnotaui, et cum ipsis libellis misi uobis: utrum recte me mouerint, iudicii uestri sit. Cum enim grauiter turbarer ad insolitas in fide uocum nouitates, et nouas inauditorum sensuum adinuentiones, cum non haberem in quem refunderem; uos in omnibus elegi, ad quos me conuerterem, et quos in causam Dei, et totius latine Ecclesie citarem. uos etiam  timet homo ille, et reformidat. Claudite oculos: quem timebit? et qui iam dicit quod dicit, quid non dicet, cum nullum timebit? Emortuis quippe ex Ecclesia omnibus pene doctrine ecclesiastice magistris  , quasi in uacuam rempublicam Ecclesie domesticus irruens inimicus, singulare sibi in ea magisterium arripuit: agens in Scriptura diuina quod agere solebat in dialectica, proprias adinuentiones, annuas nouitates; censor fidei, non discipulus; emendator, non imitator.

3. Hec sunt ergo capitula ex opusculis eius collecta, que uobis offerenda putaui: 1. Quod fidem definit estimationem rerum que non uidentur. 2. Quod impropria dicit esse in Deo nomina Patris, et Filii, et Spiritus sancti, sed descriptionem hanc esse  plenitudinis summi boni. 3. Quod Pater sit plena potentia, Filius quedam potentia, Spiritus sanctus nulla potentia. 4. De Spiritu sancto, quod non sit ex substantia Patris et Filii, sicut Filius est ex substantia Patris. 5. Quod Spiritus sanctus sit anima mundi. 6. Quod libero arbitrio, sine adiuuante gratia, bene possumus et uelle et agere. 7. Quod Christus non ideo assumpsit carnem et passus est, ut nos a iure diaboli liberaret. 8. Quod Christus Deus et homo non est tertia persona in Trinitate. 9. Quod in sacramento altaris in ere remaneat forma prioris substantie. 10. Quod suggestiones diabolicas per physicam dicit fieri in hominibus. 11. Quod ab Adam non trahimus originalis peccati culpam, sed penam. 12. Quod nullum sit peccatum, nisi in consensu  peccati et contemptu Dei. 13. Quod dicit concupiscentia, et delectatione, et ignorantia nullum 303 peccatum committi; et huiusmodi non esse peccatum, sed naturam.

4. Hec pauca interim capitula, ex opusculis eius congesta in unum, primo uobis arbitratus sum offerenda, ad excitandos uos, et excusandos nos, ne frustra commoti uideamur. Que tamen cum aliis incidentibus, auxiliante eo in cuius manu sumus et nos et sermones nostri, ex hoc latius digerere aggrediar; paruipendens si uobis displicuero in sermone, dum non displiceam in fide: ut, si quocunque modo suggerere potuero uobis me iuste commotum, commoueamini et uos; et in causa capitis, siue pes  ille sit, siue manus, siue etiam oculus, non paueatis. Dilexi et ego eum, et diligere uellem, Deus testis est: sed in causa hac nemo unquam proximus mihi erit, uel amicus. Nec secreta commonitione seu correptione malum hoc attentandum est, quod, ipso se prodente, tam publicum factum est. Sunt autem, ut audio, adhuc alia eius opuscula, quorum nomina sunt, Sic et non; Scito te ipsum; et alia quedam de quibus timeo ne, sicut monstruosi sunt nominis,  sic etiam sint monstruosi dogmatis: sed, sicut dicunt, oderunt lucem, nec etiam quesita inueniuntur. Sed iam ueniamus ad rem, etc.



EPISTOLA CCCXXuII  . RESCRIPTUM BERNARDI AD GUILLELMUM ABBATEM. Libellum contra Petrum Abelardum conscriptum laudat, mutuumque colloquium post Pascha promittit.

GUILLELMO carissimo suo, frater BERNARDUS.

Motum uestrum et iustum iudico, et necessarium. Sed et otiosum non esse, monstrat libellus tundens et obstruens os loquentium iniqua. Non quod illum adhuc attentius, ut iubetis, percurrerim; sed quia ex eo quod cursim potui peruidere, placet fateor, et potentem existimo iniquum dogma obruere. uerum, quoniam meo iudicio non satis, ut optime nostis,  fidere consueui, presertim in tam magnis rebus; opere pretium puto, presertim considerata opportunitate, me atque uos pariter alicubi conuenire et conferre de omnibus. Idipsum tamen ante Pascha fieri posse non arbitror, ne, quod presens tempus indicit, studium orationis impediatur. Porro silentii ac patientie super his mee patientiam habete: cum horum plurima et pene omnia hucusque nescierim  . Iam uero ad quod hortamini potens est et Deus dare mihi spiritum bonum uestris orationibus. ualete.



EPISTOLA CCCXXuIII  . AD ROMANUM PONTIFICEM  . Contra electum Rutenensem.

 Hactenus amicorum precibus morem gerentes, scripsimus opportune, importune: nunc autem, etiamsi uelimus, tacere tamen christiana religione prohibemur. Maledictus, inquit propheta, qui prohibet gladium suum a sanguine . Quotidie nequitia proficit, malorum desideria prosperantur; et non est qui ascendat ex aduerso, uel qui opponat se murum pro domo Isrel. Ecce adhuc in diebus tuis, et manibus et pedibus nituntur ingredi ad sancta sanctorum homines corruptissimi, qui pepigerunt pactum cum morte, et fedus cum inferno. Utquid patientia hec? Rutilenses  clerici elegerunt 304 uitiis suis consentientem personam, nec puduit eos, etiam in oculis tuis, ueritatem operire mendacio, ut dicitur, et circa electam personam, et circa negotium electionis.  Homo ille, non a Deo, sed ab hominibus electus, multos habet testes infamie sue, nullum purgationis; et, ut uobiscum inuolute loquar, honestius est de illo silere, quam loqui. Absit ut in diebus tuis talia monstra promoueantur, ut ille ponatur custos animarum, qui pro nichilo ducit effusionem sanguinis Christi, et pretium redemptionis anime sue! Quid autem illi aliquantulum astute uerbum de iniuria et oppressione appellationis, ut ad se per hec ad curiam inclinarent, cause interseruerunt sue? Nolite accipere uerbum mendacii: quia, sicut uirorum ueracium relatione discitur, nulla secuta est appellationis oppressio, ubi nulla precessit appellatio. Proinde oportet ut quod religiosorum consilio per episcopum factum est, per te robur accipiat in manu  potenti et brachio excelso. Sed et ipsum archiepiscopum  magis ac magis tibi uolumus commendari pro quo nec rogare, nec exaudiri uellemus, si non honorificaret ministerium suum.



EPISTOLA CCCXXIX  . AD EPISCOPUM LEMOuICENSEM. Contra eumdem electum Rutenensem.

uerba que ego loquor uobis, non pro me ipso loquor, nec in eis quero que mea sunt. uobis loquor pro uobis. Breues dies hominis sunt. Quandiu estis episcopus Lemouicensis, ministerium uestrum honorificate, ut uideamus opera uestra bona. Causam Catinensis  electi, a domino Papa uobis commissam, et remota omni appellatione canonico fine terminandam a uobis audientes, facti  sumus sicut consolati. Ecce enim pre manibus est tempus, et negotium, in quibus Ecclesia Dei perspiciet utrum sit rationale in pectore pontificis. Iam non erit otiosus, si tamen in uobis est, timor Dei, uigor canonum, amor iustitie. In Ecclesia Rutinensi agitur de pastore, et episcopo animarum, et successore Christi, de illo, inquam, qui suscitet semen fratris defuncti. Et ad hec quis tam idoneus? Numquid ille, quem uita inquinauit, quem conscientia accusauit, quem fama publicauit? numquid ille, qui de abbatia in abbatiam, uel potius de abysso in abyssum descendit, ut idem sit uiolator uirginum, et consecrator? Et ubi erit iam illud, quod dictum est ab Apostolo: Oportet episcopum sine crimine esse, tanquam dispensatorem Dei?  Noli ergo stare contra te ipsum, aliud dicens, et aliud agens: sed opera tua uerbis tuis respondeant idem de eodem; ne illud tibi aptari possit, quod de quibusdam dictum est: Infirmate sunt contra eos lingue eorum . Ecce in manu tua est. uerumtamen animam tuam custodi, neque communicaueris peccatis alienis. Per te stabit, aut per te corruet: sed si per te corruerit, manus tuas consecrabis Domino.



EPISTOLA CCCXXX  . AD INNOCENTIUM PAPAM Contra Petrum Abelardum.

Amantissimo patri ac domino INNOCENTIO, BERNARDUS Clare-uallis uocatus abbas, modicum id quod est.

 Plorans plorauit in nocte sponsa Christi, et lacryme eius in maxillis eius: non est qui consoletur 305 eam ex omnibus caris eius. Moram faciente Sponso, tibi, domine, commissa est Sunamitis in loco peregrinationis sue. Nulli familiarius confitetur iniurias, nulli secretius exponit estus et gemitus suos, quam amico Sponsi. Nam quia Sponsum diligis, sponsam ad te clamantem non despicis in opportunitatibus, in tribulatione. Inter hec omnia genera hostium, quibus circumuallatur Ecclesia Dei, sicut lilium inter spinas, nichil periculosius, nichil molestius est quam cum ab eis, quos continet in gremio suo, et quos suis fouet uberibus, laceratur interius. Pro talibus et de talibus est illa uox  dolentis et gementis: Amici mei et proximi mei aduersum me appropinquauerunt et steterunt . Nulla quidem pestis efficacior ad nocendum, quam familiaris inimicus. Argumento nobis sunt et Absalon familiaritas, et osculum Iude. Fundamentum aliud ponitur nobis, preter id quod positum est. Noua fides in Francia cuditur, de uirtutibus et uitiis non moraliter, de sacramentis non fideliter, de mysterio sancte Trinitatis non simpliciter ac sobrie, sed preter ut accepimus  , disputatur. Magister Petrus et Ernaldus, a cuius peste Italiam purgastis, astiterunt et conuenerunt in unum aduersus Dominum, et aduersus Christum eius. Squama squame coniungitur, et ne spiraculum quidem incedit per eas. Corrupti sunt, et abominabiles facti sunt in studiis  suis, et de fermento sue corruptionis corrumpunt fidem simplicium, morum ordinem conturbant, Ecclesie maculant castitatem: ad imaginem et similitudinem illius qui transfigurat se in angelum lucis habentes formam pietatis, sed uirtutem eius abnegantes, circumornati sunt ut similitudo templi, ut sagittent in obscuro rectos corde. Euasimus rugitum Petri Leonis, sedem Simonis Petri occupantem: sed Petrum Draconis incurrimus, fidem Simonis Petri impugnantem. Ille persecutus est Ecclesiam Dei manifeste, sicut leo rapiens: iste uero, tanquam  draco, sedet in insidiis in occultis, ut interficiat innocentem. Sed tu, Domine Deus, oculos superborum humiliabis, tu conculcabis Leonem et Draconem. Nocuit ille, quoad uixit; et idem fuit ei uite terminus atque malitie: iste uero, noua dogmata scribens, iam prouidit quomodo uirus suum transfundat in posteros, quomodo noceat generationi omni que uentura est. Denique, ut pauca de multis dicam, theologus noster cum Ario gradus et scalas in Trinitate disponit; cum Pelagio liberum arbitrium gratie preponit, cum Nestorio Christum diuidens hominem assumptum a consortio Trinitatis excludit. Sed in his omnibus gloriatur, quod cardinalibus et clericis curie, scientie fontes aperuerit; quod manibus et sinibus Romanorum libros et sententias  incluserit, et in tutelam erroris sui assumit eos a quibus iudicari debet et damnari. Qua mente, qua conscientia recurris ad fidei defensorem, fidei persecutor? quibus oculis, qua fronte intueberis amicum Sponsi, sponse uiolator? O nisi detineret me cura fratrum! o nisi me corporalis infirmitas impediret! quantum desiderarem uidere amicum Sponsi pro sponsa zelantem in absentia Sponsi! Ego, qui silere non potui iniurias domini mei, lesiones Ecclesie patientis feram? Tu autem, dilectissime Pater, ne elongaueris auxilium tuum ab ea: ad defensionem eius conspice, accingere gladio tuo. Iam enim ex abundantia iniquitatis refrigescit caritas multorum: iamiam sponsa Christi, nisi manum  adhibeas, egreditur et abit post uestigia gregum, et pascit greges iuxta tabernacula pastorum.



EPISTOLA CCCXXXI  . AD STEPHANUM CARDINALEM ET EPISCOPUM PRAENESTINUM. Eiusdem argumenti.

uenerabili domino et carissimo Patri S. Dei gratia Prenestino episcopo, frater BERNARDUS Clare-uallis abbas, uiriliter agere et confortari in Domino.

Angustias et gemitus sponse Christi eo uobis familiarius enuntio, quo amicum Sponsi uos esse 306 cognoui, et gaudio gaudere propter uocem Sponsi. Confido enim de uobis in Domino, si bene noui interiorem hominem uestrum, quia non queritis que uestra sunt, sed que Iesu Christi. Petrum  Abelardum, catholice fidei persecutorem, inimicum crucis Christi, uita probat, et conuersatio, et libri iam de tenebris in lucem procedentes. Monachum se exterius, hereticum interius ostendit, nichil habens de monacho, preter nomen et habitum. Aperit cisternas ueteres et lacus contritos hereticorum ut bos et asinus cadat. Siluerat iam per multos dies: sed quando siluit in Britannia, concepit dolorem, et nunc in Francia concepit iniquitatem. Egressus est de cauerna sua coluber tortuosus, et in similitudinem hydre, uno prius capite succiso, septem  pro uno capita produxit. Succiso uno, succisa fuit una illius heresis Suessione: sed iam loco illius septem et eo amplius hereses emerserunt, quarum exemplar habuimus, et misimus uobis. Rudes et nouellos auditores ab uberibus dialectice separatos, et eos qui, ut ita dicam, prima fidei elementa uix sustinere possunt, ad mysterium sancte Trinitatis, ad sancta sanctorum, ad cubiculum Regis introducit, et ad eum qui posuit tenebras latibulum suum. Denique theologus noster cum Ario gradus et scalas in Trinitate disponit, cum Pelagio liberum arbitrium gratie preponit, cum Nestorio Christum diuidens, hominem assumptum a consortio Trinitatis excludit. Sic, sic per omnia fere sacramenta discurrens, attingit a fine usque ad finem fortiter,  et disponit omnia damnabiliter. Ad hec gloriatur, se infecisse curiam Romanam nouitatis sue ueneno; manibus et sinibus Romanorum libros et sententias suas inclusisse, et in tutelam sui erroris assumit eos a quibus iudicari debet et damnari. Prouideat Deus Ecclesie sue, pro qua mortuus est, ut eam exhiberet sibi non habentem maculam aut rugam, quatenus perpetuum silentium imponatur homini cuius maledictione os plenum est, et amaritudine et dolo.



EPISTOLA CCCXXXII  . AD G. CARDINALEM. Item contra Petrum Abelardum.

Domino uenerabili et patri dilectissimo, sancte  Romane Ecclesie cardinali G. BERNARDUS Clare-uallensis abbas, spiritum consilii et fortitudinis.

Silere non possum iniurias Christi; angustias et dolores Ecclesie, et miseriam inopum, et gemitum pauperum. Incidimus in tempora periculosa. Magistros habemus prurientes auribus: discipuli a ueritate auditum auertunt, ad fabulas conuertuntur. Habemus in Francia monachum sine regula, sine sollicitudine prelatum, sine disciplina abbatem Petrum Abelardum, disputantem cum pueris, conuersantem cum mulieribus. Aquas furtiuas et panes absconditos domesticis suis apponit in libris, et in sermonibus suis profanas uocum nouitates inducit et sensuum. Accedit non solus, sicut Moyses, ad caliginem in qua erat Deus, sed cum turba multa et  discipulis suis. Per uicos et plateas de fide catholica disputatur, de partu uirginis, de sacramento altaris, de incomprehensibili sancte Trinitatis mysterio. Euasimus rugitum Petri Leonis: sibilos Petri Draconis incurrimus. Sed tu, Domine Iesu, oculos supserborum, humiliabis, tu conculcabis Leonem et Draconem. Nocuit ille quoad uixit, et idem fuit ei uite terminus, atque malitie: iste uero iam prouidit quomodo uirus suum transfundat in posteros, quomodo noceat generationi omni que uentura est.  Lepram adinuentionum suarum atramento signauit et calamo. Libros eius habuimus, et misimus uobis. Cognoscite auctorem operis in opere. uidete quod theologus noster cum Ario gradus et scalas in Trinitate disponit, cum Pelagio liberum arbitrium gratie preponit; cum Nestorio Christum diuidens, hominem assumptum a consortio Trinitatis excludit. Et hec pauca de multis. Non erit in uobis qui uicem Christi doleat 307, qui diligat iustitiam, qui oderit iniquitatem? Si os loquentis iniqua obstructum non fuerit, uideat ille et iudicet, qui solus laborem et dolorem considerat.



EPISTOLA CCCXXXIII  . AD G. CARDINALEM  . Eiusdem item argumenti.

 uiro uenerabili et amico suo G. diacono cardinali sub titulo sanctorum Sergii et Bacchi, BERNARDUS Clare-uallensis abbas, salutem et dilectionem.

Secundum tuam consuetudinem, quotiescunque curiam intro, semper mihi debes assurgere. uerba uidentur quasi ludentis; sed seria res agitur. Ecce ego curiam intro, secundum causam dico, non secundum personam. Qui persone mee assurgere solebas, assurge nunc cause mee, imo cause Christi: quia Christus est in causa, et ueritas periclitatur. Assurge, imo exsurge aduersus eum qui disputat de fide contra fidem, qui uerbis legis legem impugnat, cuius manus contra omnes, et manus omnium contra eum. Hic est Petrus Abelardus, qui de moribus, de sacramentis, de Patre et Filio et Spiritu sancto  scribit, docet, et disputat, diuidens prout uult. Nunc autem intrat curiam, postquam commouit Ecclesiam, et turbauit eam, non ut sanet contritiones eius, sed ad excusationes excusandas in peccatis. Si filius eius es, defende uterum qui te portauit, et uberaque suxisti.



EPISTOLA CCCXXXIu  . AD GUIDONEM PISANUM  . Contra eumdem Abelardum.

GUIDONI Pisano, BERNARDUS Clare-uallis abbas, mentem sanam in corpore sano .

Causam meam propriam secure uobis committerem propter officium mutue dilectionis nostre: nunc autem tanto confidentius istam committo, quanto amplius ille diligendus est, cuius est causa.  Causa est Christi, imo Christus est in causa, et ueritas in periculo. Diuiduntur uestimenta Christi, sacramenta Ecclesie scinduntur: sed integra manet tunica inconsutilis, desuper contexta per totum. Tunica hec unitas est Ecelesie, que scissuram ignorat, diuisionem non recipit. Quod enim desuper contextum est, quod a Spiritu sancto compactum est, non dissoluetur ab hominibus. Cum heretici exacuerunt linguam suam sicut serpentes, cum omnes aculeos ingenii sui excusserunt, ut pacem Ecclesie conturbent;  tamen, quoniam porte inferi sunt, non preualebunt aduersus eam. Si filius huius est, si materna ubera recognoscis, non deseras matrem in periculo, non subtrahas humeros tuos in tempore tribulationis. Magister Petrus ingreditur curiam, ut apostolice Sedis auctoritas ponatur ei murus et antemurale ad confirmandos suos errores, quos scripsit, quos docuit, quibus fidem catholicam impugnauit.



EPISTOLA CCCXXXu  . AD QUEMDAM PRESBYTERUM CARDINALEM  . Item contra Petrum Abelardum.

Cardinali presbytero, BERNARDUS Clare-uallis abbas, salutem et dilectionem in Domino.

Nemo adolescentiam tuam contemnat. Canities  quippe non capitis, sed mentis requiritur a Domino, 308 et etas senectutis uita immaculata. Non expauit Ieremias, non formidauit Daniel, licet ambo pueri essent, senes impudicos, inueteratos dierum malorum. Impudicum et ego merito appellauerim illum qui decorem Ecclesie, qui fidei maculat castitatem. Hic est Petrus Abelardus, qui de fide, de sacramentis, de mysterio sancte Trinitatis, preterquam accepit, disputat, diuidens singulis prout uult. Nunc autem ingreditur curiam, postquam Ecclesiam commouit, et conturbauit eam, non ut sanet contritiones eius, sed quia declinauit in uerba malitie, ad excusandas excusationes in peccatis. Confidenter pro Ecclesia stabunt qui se filios esse Ecclesie cognoscunt.



EPISTOLA CCCXXXuI  . AD QUEMDAM ABBATEM  . Eiusdem argumenti.


Dilectissimo fratri et coabbati, frater BERNARDUS Clare - uallensis abbas, zelum Dei habere secundum scientiam.

Oportet hereses esse, ut qui probati sunt, manifesti fiant. Si quis est Domini, iungatur ei. Deus enim est in causa. ueritas periclitatur: diuiduntur uestimenta Christi, sacramenta scinduntur Ecclesie. A planta pedis usque ad uerticem faciei corrumpitur sanitas, simplicitas fidelium deridetur: prope est ut ascendat leo de cubili suo, ut contra Ecclesiam se erigat predo gentium. Precedit iam Petrus Abelardus  ante faciem Antichristi parare uias eius, de fide, de sacramentis, de Patre et Filio et Spiritu sancto, preterquam accepimus, enuntians. Scribit,  docet, et contendit uerbis ad subuersionem audientium. Ponit in Trinitate gradus et scalas cum Arie; preponit gratie liberum arbitrium cum Pelagio; hominem assumptum a consortio Trinitatis excludit; Christum diuidit cum Nestorio. Sed in omnibus his gloriatur quod Ecclesiam Romanam sibi reconciliauit quod libros et sententias suas manibus et sinibus Romanorum incluserit: et in defensionem sui erroris assumit eos a quibus iudicari debet et damnari. uideat Deus, et iudicet, si uelociter obstructum non fuerit os loquentis iniqua. Cetera presentium lator latius explicabit.



EPISTOLA CCCXXXuII  . AD INNOCENTIUM PONTIFICEM, IN PERSONA FRANCIAE EPISCOPORUM  . Episcopi Gallie exponunt Pontifici quid actum sit in causa Petri Abelardi, Bernardum ad disceptationem in synodo prouocantis, sed obiectos sibi heresum articulos respondere nolentis et ad Sedem apostolicam appellantis.


Reuerendissimo patri et domino INNOCENTIO, Dei gratia summo Pontifici, HENRICUS Senonensium archiepiscopus, GAUFRIDUS Carnotensis episcopus, sancte Sedis apostolice famulus  , HELIAS Aurelianensis, HUGO Autissiodorensis, HATTO Trecensis, MANASSES Meldensis episcopi, deuotas orationes et debitam obedientiam.

1. Nulli dubium est quod ea que apostolica firmantur auctoritate, rata semper existunt, nec alicuius  possunt deinceps mutilari cauillatione, uel inuidia deprauari. Ea propter ad uestram apostolicam Sedem, beatissime Pater, referre dignum censuimus quedam, que nuper in nostra contigit tractari presentia: que quoniam et nobis, et multis religiosis ac sapientibus uiris rationabiliter acta uisa sunt, uestre 309 Serenitatis exspectant comprobari iudicio, simul et auctoritate perpetuo roborari. Itaque, cum per totam fere Galliam in ciuitatibus, uicis, et castellis, a scholaribus, non solum intra scholas, sed etiam triuiatim; nec a litteratis aut prouectis tantum, sed a pueris et simplicibus, aut certe stultis, de sancta Trinitate, que Deus est, disputaretur, insuper alia multa ab eisdem, absona prorsus et absurda, et plane fidei catholice,  sanctorumque Patrum auctoritatibus obuiantia proferrentur: cumque ab his qui sane sentiebant, et eas ineptias reiiciendas esse censebant   , sepius admoniti corriperentur; uehementius conualescebant, et auctoritate magistri sui Petri Abelardi, et cuiusdam ipsius libri, cui Theologie indiderat nomen, nec non et aliorum eiusdem opusculorum freti, ad astruendas profanas adinuentiones illas, non sine multarum animarum dispendio, sese magis ac magis armabant. Que enim et nos et alios plures non parum mouerant ac leserant, inde tamen questionem facere uerebantur.

2. uerum dominus abbas Clare-uallis, his a diuersis et sepius auditis, imo certe in pretaxato magistri Petri Theologie libro, nec non et aliis eiusdem libris, in quorum forte lectionem inciderat, diligenter inspectis, secreto prius, ac deinde secum duobus aut tribus adhibitis testibus, iuxta euangelicum  preceptum, hominem conuenit: et ut auditores suos a talibus compesceret, librosque suos corrigeret, amicabiliter satis ac familiariter illum admonuit. Plures etiam scholarium adhortatus est ut et libros uenenis plenos repudiarent et reiicerent, et a doctrina que fidem ledebat catholicam, cauerent et abstinerent. Quod magister Petrus minus patienter et nimium egre ferens, crebro nos pulsare cepit, nec ante uoluit desistere, quoad ad dominum Clare-uallensem abbatem super hoc scribentes, assignato die, scilicet octauo Pentecostes, Senonis ante nostram submonuimus uenire presentiam, quo se uocabat et offerebat paratum magister Petrus ad probandas et defendendas, de quibus illum dominus abbas Clare-uallensis,  quomodo pretaxatum est, reprehenderat, sententias. Ceterum dominus abbas nec ad assignatum diem se uenturum, nec contra Petrum sese disceptaturum nobis remandauit. Sed quia magister Petrus interim suos nichilominus cepit undequaque conuocare discipulos, et obsecrare ut ad futuram inter se dominumque abbatem Clare-uallensem disputationem, una cum illo suam sententiam simul et scientiam defensuri uenirent, et hoc dominum Clare-uallensem minime lateret; ueritus ipse ne propter occasionem absentie sue tot profane, non sententie, sed insanie, tam apud minus intelligentes, quam earumdem defensores maiore digne uiderentur auctoritate; predicto quem sibi designaueramus die, licet eum minime suscepisset, tactus  zelo pii feruoris, imo certe sancti Spiritus igne succensus, sese nobis ultro Senonis presentauit. Illa uero die, scilicet octaua Pentecostes, conuenerant ad nos Senonis fratres et suffraganei nostri episcopi, ob honorem et reuerentiam sanctarum, quas in ecclesia nostra populo reuelaturos nos indixeramus, reliquiarum.

 3. Itaque presente glorioso rege Francorum Ludouico cum Willelmo religioso Niuernis comite, domino quoque Remensi archiepiscopo, cum quibusdam suis suffraganeis episcopis, nobis etiam et suffraganeis nostris, exceptis Parisiis et Niuernis, episcopis presentibus, cum multis religiosis abbatibus et sapientibus, ualdeque litteratis clericis, adfuit dominus abbas Clare-uallensis, adfuit magister Petrus cum fautoribus suis  . Quid multa? Dominus abbas cum librum Theologie magistri Petri proferret in medium, et que adnotauerat absurda, imo heretica plane capitula 310 de libro eodem proponeret, ut ea magister Petrus uel a se scripta negaret; uel, si sua fateretur, aut probaret, aut corrigeret; uisus diffidere magister Petrus Abelardus,  et subterfugere, respondere noluit: sed quamuis libera sibi daretur audientia, tutumque locum et equos haberet iudices, ad uestram tamen, sanctissime Pater, appellans presentiam, cum suis a conuentu discessit.

4. Nos autem, licet appellatio ista minus canonica uideretur, Sedi tamen apostolice deferentes, in personam hominis nullam uoluimus proferre sententiam. Ceterum sententias praui dogmatis ipsius, quia multos infecerant, et sui contagione adusque cordium intima penetrauerant; sepe in audientia publica lectas et relectas, et tam uerissimis rationibus, quam beati Augustini, aliorumque sanctorum Patrum inductis a domino Clare-uallensi auctoritatibus, non solum falsas, sed et hereticas esse euidentissime  comprobatas, pridie ante factam ad uos appellationem damnauimus. Et quia multos in errorem perniciosissimum et plane damnabilem pertrahunt eas auctoritate uestra, dilectissime domine, perpetua damnatione notari, et omnes qui peruicaciter et contentiose illas defenderint, a uobis, equissime Pater, iusta pena mulctari unanimiter et multa precum instantia postulamus. Sepedicto uero Petro si Reuerentia uestra silentium imponeret, et tam legendi quam scribendi prorsus interrumperet facultatem, et libros eius, peruerso sine dubio dogmate respersos, condemnaret; auulsis spinis et tribulis ab Ecclesia Dei, preualeret adhuc leta Christi seges succrescere, florere, fructificare. Quedam autem de  condemnatis a nobis capitulis uobis, reuerende Pater, conscripta transmisimus, ut per hec audita reliqui corpus operis facilius estimetis.



EPISTOLA CCCXXXuIII  . AD HAIMERICUM CARDINALEM ET CANCELLARIUM. Petro Abelardo hereseos conuicto, non debere apud cardinales et curiam Romanam patere refugium.

Illustri uiro et amico precordiali HAIMERICO, sancte  Romane Ecclesie diacono cardinali et cancellario, BERNARDUS Clare-uallensis abbas, prouidere bona coram Deo et hominibus.

1. Sicut audiuimus, sic uidimus libros et sententias magistri Petri Abelardi: notauimus uerba, signauimus mysteria, et mysteria iniquitatis inuenta sunt. Theologus noster uerbis legis legem impugnat. Sanctum proiicit canibus, et margaritas porcis: fidem corrumpit simplicium, Ecclesie maculat castitatem.

Quo semel est imbuta recens seruabit odorem
Testa diu 
Transierat per ignem liber eius, et inductus est in refrigerium. Iamque in Ecclesia hostis Ecclesie,  fidei persecutor, in gremio fidei requiescit. Effusus est sicut aqua. Non crescat qui ascendit cubile patris sui, et maculauit stratum eius. Maculauit Ecclesiam homo ille, rubiginem suam simplicium mentibus affricuit. Cum ea ratione nititur explorare que pia mens fidei uiuacitate apprehendit. Fides piorum credit, non discutit. Sed iste Deum habens suspectum, credere non uult nisi quod prius ratione discusserit. Cumque propheta dicat, Nisi credideritis, non intelligetis : iste fidem uoluntariam nomine redarguit leuitatis, abutens illo Salomonis testimonio, Qui credit cito, leuis est corde . Reprehendat ergo beatam uirginem Mariam, quoniam cito credidit angelo nuntianti, et  dicenti: Ecce concipies et paries filium . Redarguat et illum in extrema linea uite credentem uerbo morientis et dicentis: Hodie mecum eris in paradiso!  Laudet e regione duritiam 311 cordis illorum, quibus dictum est: O stulti et tardi corde ad credendum in omnibus que locuti sunt Prophete!  Commendet etiam illius tarditatem, cui dictum est: Pro eo quod non credidisti uerbis meis, eris tacens, et non poteris loqui .

2. Denique ut pro breuitate epistole de multis pauca dicam: doctor egregius cum Ario gradus et scalas in Trinitate disponit; cum Pelagio liberum arbitrium gratie preponit; cum Nestorio Christum diuidens, hominem assumptum a consortio Trinitatis  excludit. Sed in his omnibus gloriatur quod cardinalibus et clericis curie scientie fontes aperuerit, quod manibus et sinibus Romanorum libros et sententias suas incluserit; et in tutelam sui erroris assumit eos a quibus iudicari debuit et damnari. Iacinctus multa mala ostendit nobis  : non fecit tamen, non quia non uoluit, sed quia non potuit. uerum equanimiter ferimus, cum nec persone domini Pape, nec curie in curia illa pepercit. Cetera  autem que uidit et audiuit Nicolaus iste meus, imo et uester, uiua melius referet uoce.



EPISTOLA CCCXXXIX  . AD PAPAM INNOCENTIUM. Aluisi Atrebatensis episcopi innocentiam aduersus calumniatores eius asserit.

Amantissimo patri et domino, Dei gratia summo Pontifici INNOCENTIO, BERNARDUS Clare-uallis abbas uocatus, modicum id quod est.

Nec nouum nec mirum est humanum animum posse falli uel fallere. Cauendum et hoc et illud, quia utrobique periculum. Ad utrumque cautelam uobis apposuit magni consilii Angelus, quando dixit, Estote prudentes sicut serpentes, et simplices sicut columbe , ut nec prudentia decipi,  nec simplicitas decipere posset. Marcianenses monachi  uenerunt ad uos in spiritu mendacii et spiritu erroris, aduersus Dominum, et aduersus christum eius. uerbum iniquum constituerunt aduersus Atrebatensem episcopum, cuius conuersationis et uite bonus odor fuit hactenus in omni loco. Qui sunt isti, qui ut canes mordent, qui dicunt bonum malum, qui ponunt lucem tenebras? qui sunt isti, qui contra legem maledicunt surdo, et coram ceco ponunt offendiculum?  Quare, domine, irasceris in filium tuum? quare letificasti inimicos eius? Ubi est illud apostoli, Nolite omni spiritui credere, sed probate spiritus si ex Deo sunt?  In Domino confido quia dissipabitur consilium eorum, et, cum apparuerit quod uerum  est, euacuabitur quod ex falso est, ut mentita sit iniquitas sibi. Auribus nostris audiuimus quam fideliter, quam constanter locutus sit in conspectu Regis et principum pro fidelitate Romane Ecclesie. ueniet ad uos in innocentia sua in die uocationis sue: premisit ante filium suum archidiaconum presentium latorem, cuius personam et mores uestre mansuetudini commendamus. De cetero uenit ad uos abbas Sancti-uedasti  , homo plane inimicus sibi, suis, et ecclesie sue, homo qui accepit in uanum nomen abbatis: querit enim que sua sunt, non que Iesu Christi. Sed et qualis pater, talis et filius qui cum eo est: qui nec conscientie, nec sue fame pepercit. Subsannatio et illusio his qui in circuitu  eius sunt: G. loquor monachum eius. Spiritus ueritatis det uobis diuidere lucem a tenebris, det uobis reprobare malum et eligere bonum.



312 EPISTOLA CCCXL  . AD EUMDEM INNOCENTIUM PAPAM. Pro episcopo Andegauensi.

Amantissimo domino et patri, Dei gratia summo Pontifici INNOCENTIO, BERNARDUS Clare-uallensis abbas, modicum id quod est.

 Fractus iam etate, laboribus, periculis, Andegauensis episcopus  , cuius pectus non moueat, nisi eius qui uiscera misericordie, qui omnem humanitatis exuit affectum? Hec me mouent pro homine illo, cuius senectutem, si unum excipitur factum, uenerabilem facit et uita et scientia. De quo quoniam quid peractum sit inter ipsum et abbatiam, nondum cognouimus, nichil scribere presumimus de re incognita. Sed, si constiterit eum fecisse quod promisit, nichil iam superesse credimus, nisi ut plenitudini gratie et officii sui restituatur.



EPISTOLA CCCXLI  . AD MALACHIAM HIBERNIAE ARCHIEPISCOPUM. Fratres, litteras, et baculum, ab eo missa grato animo suscipit. Locum Religiosis idoneum preparari iubet: seque eius orationibus commendat.


uenerabili domino et beatissimo patri MALACHIAE, Dei gratia Hiberniensium archiepiscopo  , apostolice Sedis legato, frater BERNARDUS Clare-uallis uocatus abbas, inuenire gratiam apud Dominum.

1. Inter multiplices estus et curas pectoris mei, pre multitudine quarum anima mea turbata est ualde, fratres de terra longinqua uenientes, ut seruiant Domino, epistola tua, et baculus tuus ipsa me consolata sunt: epistola in ostensione bone uoluntatis, baculus ad sustentandum corpus infirmitatis, fratres qui Deo seruiunt in spiritu humilitatis. Omnia suscepimus, omnia placent, omnia pariter cooperantur in bonum. Quod autem uoluistis duos de fratribus  mitti uobis ad preuidendum locum  ; communicato cum fratribus consilio, dignum duximus non eos separandos ab inuicem, donec plenius in eis formetur Christus, donec ad integrum doceantur prelia Domini. Cum igitur fuerint in schola sancti Spiritus eruditi, cum induti uirtute ex alto; tunc demum ad patrem filii reuertentur, ut cantent canticum Domini, non iam in terra aliena, sed in sua.

2. uos autem interim iuxta sapientiam uobis datam a Domino, secundum habitudinem locorum que uidistis apud nos, preuidete et preparate eis locum a tumultibus seculi separatum. Tempus enim prope est, in quo uobis, operante Dei gratia, nouos de ueteribus homines producemus. Sit nomen Domini  benedictum in secula, de cuius munere uenit, ut communes habeam filios uobiscum, quos uestra predicatio plantauit, nostra exhortatio rigauit, Deus  autem incrementum dedit. Sanctitatem uestram rogamus ut uerbum Domini predicetis, ad dandam scientiam salutis plebi eius. Duplex enim uobis incumbit necessitas, et ex officio legationis, et episcopali negotio. De cetero, quoniam in multis offendimus omnes , et inter homines seculi frequenter positi multum de puluere mundi contrahimus; uestris et uestrorum orationibus me commendo, ut in fonte misericordie sue nos 313 lauare et emaculare dignetur ipse fons pietatis iehsu Christus, qui dixit Petro: Nisi lauero te, non habebis partem mecum . Sed et hoc ipsum, non solum precibus, uerum etiam quasi ex debito requiro, cum ego clamem ad Dominum pro uobis, si quid possit peccatoris oratio. In Domino ualete.



EPISTOLA CCCXLII  . AD IOSLENUM EPISCOPUM SUESSIONENSEM. Archiepiscopum Burdegalensem apud regem purgari postulat.


uenerabili domino et dilectissimo patri IOSLENO, Dei gratia Suessionensi episcopo, BERNARDUS Clare-uallensis abbas, inuenire gratiam apud Dominum.

1. Iniuria regni est et principum eius, si negotia regis de sinu ipsius cum impetu procedant ad publicum, et non tam circumspecto quam precipiti explicentur consilio. Placet mihi, et multum placet quoniam rex credit uobis, et confidit in uobis. Scio enim quia regem et honorem regni bona emulatione emulamini, et scio nichilominus spiritum consilii  esse uobiscum. Ita oportet: hic ordo, hec ratio, hic modus uidendus est in uiro consilii, ut diligat, et sapiens sit. In ore duorum istorum, id est dilectionis et sapientie, stabit omne uerbum consilii. Hec duo, si in unum conueniant, poterit eructare uerbum bonum, et discere opera facienda regi. Ceterum, si uel dilectio prudentiam, uel prudentia dilectionem solam in administratione consilii deseruerit, ue terre, cuius rex puer erit! In consilium eorum non ueniat anima mea, qui uel diligentes me, prudentes non sunt, uel prudentes, me non diligunt. Sic enim cecidit miser ille Adam de gradibus eternitatis, quando abiit in consilio impiorum, Eue diligentis, sed non prudentis; serpentis prudentis, sed minime diligentis.

 2. Quid est quod dominus meus rex archiepiscopum Burdegalensem  attrahere nititur in causam sine causa? uestrone id agitur consilio? Absit  a uobis istud consilium! absit a me ista suspicio! Quid tandem mali fecit homo ille? Quod electam pari Pictauiensium pace, et uoto, et uoce, personam  canonica libertate consecrauit! quod pecuniam Pictauiensium, quam moriens dispersit, dedit pauperibus et ecclesiis, de faucibus esurientium, de sinu Ecclesie non extraxit! En sanguis iste de manu eius exquiritur. Si culpa est quod ouibus errantibus assignauit pastorem, quod pupillum et uiduam non spoliauit, quod priuilegia apostolice Sedis illibata conseruauit, non potest excusari. O consilium sine consilio, in quo iustitia pro scelere, et innocentia pro crimine reputatur! Attendite uobis, episcopi: uestra enim res agitur, paries cum proximus ardet .

 3. uobis tamen, domine, quoniam et lateri regis arctius adheretis, et ex nutu uestro ipsius pendent negotia; uobis incumbit pro consortibus uestris id agere cum rege, ut non accendat omnem iram suam. Dico uobis, homo ille imperterritus est, homo potens in opere et sermone: uix poterit auelli a suo iure. Magnum enim locum obtinet in terra illa. Si res turbata fuerit, multi permanebunt cum eo in tentationibus eius. uidete ergo, ne quis oleum flamme adiiciat. Exstinguatur ignis, antequam conualescat incendium:

   Sero  medicina paratur,
Cum mala per longas conualuere moras. .





314 EPISTOLA CCCXLIII  . BERNARDI ABBATIS ITALI AD INNOCENTIUM. Conqueritur quod in monasterio Saluatoris omnia secundum Pontificis promissa non contigerint.


Desiderabili domino et delectissimo patri, Dei gratia summo Pontifici INNOCENTIO, seruus eius BERNARDUS, preces pauperum.

Coarctor e duobus, quoniam et pudor silentium imperat, et necessitas iubet loqui. Loquar ergo ad dominum, cum sim puluis et cinis: loquar autem in amaritudine anime mee. Conquerimur, domine, de te, sed apud te: et querela quidem in umbra est, sed causa querele iam in sole posuit tabernaculum suum. Factum ut imperasti: uenimus ad monasterium Sancti-Saluatoris  sicut mandaueras in litteris tuis seruo tuo, patri nostro. Ubi est ergo  nunc exspectatio mea, et tua promissio? Transiuimus per ignem et aquam: et, nisi quia Dominus erat in nobis, forsitan aqua absorbuisset nos. Periculis latronum et fluminum, periculis in ciuitatibus et solitudine, periculis in terra et in mari fatigati sumus, et non fuit qui adiuuaret. Hec omnia uenerunt  super nos: sed nondum statim finis. Litteris tuis, domine, extracti sumus de sinu patris nostri, et ad unius iussionis uocem, relictis fratribus et patre. in odore preceptorum tuorum cucurrimus. Litteris tuis excussi sumus a gremio matris nostre, et ab uberibus consolationis eius: eiecti sumus de loco uoluptatis, et opposuisti, domine, flammeum gladium, ne reuertamur, et utinam uersatilem. Cecidit corona capitis nostri, uersus est in luctum chorus noster. Quomodo cantabimus, domine, canticum Domini in terra aliena? O quanto dulcius et securius fuerat nobis exsultare animas nostras in sinu matris nostre, et in cubiculo genitricis nostre! Sic cucurrimus, quasi in incertum; sic pugnauimus, quasi erem uerberantes: sed tua, domine, promissio fuit  in causa, quam credidimus gratia plenam et ueritate. Nunc autem , si ita placet domino meo, egrediamur ad uidendum, ubi inueniamus requiem pedibus nostris: quoniam usque adhuc prohibuit nos grando, nix, glacies, et spiritus procellarum. Crudelissimum quippe uidetur, et ab omni humanitatis officio longe remotum, illum  fraudare a desiderio suo, qui nos prius cepit amare quam nosse, qui nos patris affectu in filios adoptauit, adeo ut, si fieri potuisset, oculos suos eruisset, et dedisset nobis. Non habuit ubi caput suum reclinaret Rex meus et Deus meus, cuius regnum non erat de hoc mundo: utinam et mundus nos abiiciat et repellat in solitudinibus errantes, in montibus, et speluncis, et cauernis  terre!





EPISTOLA CCCXLIu  . EIUSDEM BERNARDI AD SANCTUM BERNARDUM. Prefecturam sibi impositam conqueritur.

uenerabili domino et dilectissimo P.  abbati Clare-uallis, filius eius B. unctionem illam que docet de omnibus.

Quotiescunque memorie occurrit dies illa miserie et calamitatis in qua auulsus sum ab uberibus consolationis uestre, flere magis libet quam aliquid scribere. Si tanta esset ubertas orationis quanta lacrymarum, facile uobis esset intelligere super egenum et pauperem. Accessit ad meditationem animus, manus 315 ad calamum, et dolor meus renouatus est. Obuiauit mihi scribenti illa amaritudo  mea amarissima, et illa tristis imago diei illius in qua stultitia eleuata est super candelabrum, et factus sum conturbatus. Non ego reprehendo, domine, uel opus, uel intentionem uestri operis, quod in digito Dei esse creditur: sed plango paululum dolorem meum. Ecce enim, postquam proiectus sum  a facie oculorum tuorum, defecit in dolore uita mea, et dies mei in gemitibus. Heu mihi! quia perdidi formam cui imprimebar, speculum compositionis mee, lumen oculorum meorum! Iam non sonat uox illa dulcis in auribus meis, nec facies illa decora meis aspectibus apparet, quam mei errores erubescere solebant. Quare, domine, frustratus sum a spe mea? quare fraudatus a desiderio meo? Precisa est uelut a texente uita mea; dum adhuc ordirer, succisus sum. Completa est in me miserabilis illa sententia, et sicut in Cantico canticorum, domine, dixisti, hodie lego in libro experientie illud: Homo, cum in honore esset, non intellexit . Non enim satis intelligebam, cum essem in Clara-ualle, me esse in loco uoluptatis, inter ligna paradisi;  et ideo pro nichilo habui terram desiderabilem. Quid, domine, quid in me placuit considerationi tue, quod me posuisti ducem ac preceptorem gentibus, quod me constituisti principem populi tui? Numquid conuersatio mea in seculo? Sed illa fetida fuit. Numquid illa in monasterio? Sed illa tarda et tepida fuit. Quare, cum essem paruus in oculis meis, caput factus sum in tribu Isrel? quare, cum non essem mundus ab occultis meis, ab alienis non pepercisti seruo tuo? Quid faciet homo, quem de preteritis urget dolor, de presentibus labor, et timor de futuris? Ad summam doloris, et cumulum miserie mee, hoc solum tibi dicere presumo, domine desiderabilis, quia non exspectato uulnus ab hoste tuli . Ceterum, domine, ut de loco loquar ad quem me  misisti, sic cucurri quasi in incertum, sic pugnaui, quasi erem uerberans. Nam dominus papa, cuius litteris euocati sumus, promissionem quam de eiusdem loci confirmatione fecerat, opere non compleuit, sicut et presens tempus probat. Dominus Fars  ad introitum nostrum gauisus est gaudio magno, et in toto corde suo pueros uestros recepit, ita ut, si fieri posset, oculos suos eruisset, et dedisset nobis. In hoc solum reprehensibilis est, et corrigendus est a uobis, quod omnia faciat uehementer, et ultra promissionem suam et nostram uoluntatem. Quoniam sermo iam in longum processit, de interiori meo homine nichil breuius, nichil uerius dicere possum, nisi quia laterem lauo.



EPISTOLA CCCXLu  . AD FRATRES DE SANCTO ANASTASIO  . Commendat eorum in religiosa disciplina zelum et obseruantiam. Attamen nimium ualetudinis per medicinas tuende studium improbat.


Dilectissimis in Christo filiis nostris de Sancto-Anastasio, frater BERNARDUS Clare-uallis uocatus abbas, salutem et deuotas orationes.

1. Testem habeo in celis, quam multum omnes uos cupiam in uisceribus Iesu Christi, quanto, si fieri posset, desiderio desiderarem uidere uos, non propter uos tantum, sed propter me, cui magnum certe solatium et pregrandis esset letitia amplecti uiscera mea, gaudium meum, et coronam meam, quod estis uos. At quoniam id nondum conceditur ; interim certe magna mihi est consolatio et letitia multa in his que de uobis audiui per dilectissimum fratrem et coabbatem nostrum uenerabilem Bernardum uestrum. Multam enim uobis habeo gratiam, quod tam bene sibi complacet in uobis pro disciplina uestra et Ordinis zelo, pro obedientia et uoluntaria paupertate, pro quidus sine dubio merces uestra multa est in celis. Unde rogo uos, fratres, et multum obsecro, sic agite, et sic state in Domino, dilectissimi, solliciti semper circa custodiam Ordinis, ut Ordo custodiat uos: solliciti seruare unitatem spiritus in uinculo pacis ; mutuam in uobismetipsis, maximeque ad prelatos, caritatem humilem habentes, que est uinculum perfectionis . Humilitatem  ante omnia, super omnia pacem sectamini, propter inhabitantem Spiritum Dei in uobis, qui nonnisi super quietum et humilem requiescit .

2. Ceterum unum quidem a me petit uenerabilis abbas uester, quod mihi minime bonum uidetur. Credo autem quod et ego spiritum Dei habeam, et consilium Dei in hoc. Scio quidem quod in regione habitatis infirma, et multis aliqui ex uobis laborant infirmitatibus: sed mementote eius qui dixerit: Libenter gloriabor in infirmitatibus meis, ut inhabitet in me uirtus Christi; et: Cum infirmor, inquit, tum fortior sum . Compatior utique, et multum ego compatior infirmitati corporum: sed timenda multo magis, ampliusque cauenda infirmitas animarum. Propterea minime competit religioni  uestre medicinas querere corporales, sed nec expedit saluti  . Nam de uilibus cuidem herbis,  et que pauperes deceant, interdum aliquid sumere, tolerabile est, et hoc aliquando solet fieri. At uero species emere, querere medicos, accipere potiones, religioni indecens est, et contrarium puritati, maximeque Ordinis nostri nec honestati congruit nec puritati. Hec enim omnia gentes inquirunt. Scimus autem quia qui in carne uiuunt, Deo placere non possunt . Spiritualia proinde spiritualibus comparanda , et querenda potio humilitatis, et clamandum in toto corde: Sana animam meam, domine, quia peccaui tibi . Huic sanitati, fratres dilectissimi, operam date; hanc sectamini, hanc seruate, quia uana salus hominum.



EPISTOLA CCCXLuI  . AD DOMINUM INNOCENTIUM PAPAM. Hortatur Pontificem, ne cause archiepiscopi Eboracensis, utpote inique, faueat.


Amantissimo patri et domino, Dei gratia summo Pontifici INNOCENTIO, BERNARDUS Clare-uallensis uocatus abbas, modicum id quod est.

Cum multi sint uocati, pauci uero electi , non est magnum argumentum ad faciendam rei dubie fidem, id esse laudabile quod a multis laudatur. Archiepiscopus Eboracensis uenit ad uos [al. nos], ille, de quo iam sepenumero scripsimus Sanctitati uestre, homo qui non posuit Deum adiutorem suum, sed sperauit in multitudine diuitiarum suarum. Causa eius infirma est, et languida: et, sicut uirorum ueracium attestatione  deprehendimus, a planta pedis usque ad uerticem non est sanitas in ea. Quid ergo? quid querit homo sine iustitia apud examinatorem iustitie, apud custodem equitatis? Itane arbitratur se posse absorbere iustitiam in curia, sicut eam absorbuit in Anglia? Absorbuit fluuium, et non miratur, et habet fiduciam quod influat Iordanis in os eius. Ecce ille uenit cum multis, quos astipulauit sibi et precibus et pretio. Solus iste euasit, ut nuntiaret tibi: solus iste in periculum capitis 317 sui opposuit se murum pro domo Isrel, qui cum aliis non adorauit statuam ad imperium regis. Solus est, nisi quia iustitia non reliquit eum solum. Illa obuiauit filio suo, quasi mater honorificata . Quid ergo faciet uicarius Petri in negotio isto, nisi  quod fecit Petrus cum illo qui domum Dei estimauit pecunia possideri? . Si supra petram fundata est Ecclesia, porte inferi non preualebunt aduersus eam . Non loquor  hoc a me ipso, sed ad testimonium illorum qui spiritu Dei aguntur.



EPISTOLA CCCXLuII  . AD EUMDEM DOMINUM INNOCENTIUM PAPAM. Commendat nuntios, causa archiepiscopatus Eboracensis Romam petentes.

Amantissimo patri et domino INNOCENTIO summo Pontifici, frater BERNARDUS, Clare-uallensis uocatus abbas, modicum id quod est.

Hic quos uidetis, uiri sunt simplices et recti ac timentes Deum. Et nunc in spiritu ascenderunt ad conspectum glorie uestre, iustitie utique solius intuitu et obtentu. Ponite, queso, oculos uestros super fatigatos pauperes  , quia non sine causa de longe ad uos ueniunt, nec longa terrarum spatia,  nec maris periculum, nec Alpium niues, nec sumptus grandis uie, cum pauperes sint, reputantes. Prouideat ergo dominus meus, ne cuius fraus uel ambitio tantos labores euacuare preualeat: presertim cum non que sua sunt querant, sed que Iesu Christi. Neque enim uel inimicum arbitror suspicari eos priuato amore uel odio in id negotii excitatos, sed solo timore Dei. Itaque, si quis Dei est, iungatur eis. Si deinceps terram occupauerit arbor infructuosa, cuius culpam dixerim, nisi tenentis securim?



EPISTOLA CCCXLuIII  . AD EUMDEM INNOCENTIUM. Pro Arnulfo Lexouiensi episcopo electo  .

 Amantissimo patri et domino, Dei gratia summo Pontifici INNOCENTIO, BERNARDUS Clare-uallensis uocatus abbas, modicum id quod est.

1. Benedictus Deus et Pater Domini nostri Iesu Chrisi, qui Ecclesiam suam, immaculatam sponsam dilecti Filii sui, in diebus nostris liberam et absolutam a tribulationibus malorum custodiuit et dolore. Schismata corruerunt, hereses siluerunt  , superborum et sublimium colla calcantur. Et quidem in schismate uidi impium superexaltatum, et eleuatum sicut cedros Libani; et transiui, et ecce non erat. In heresi multorum rediuiui pullulabant errores, sed obstructum est os loquentium iniqua. Tyrannus Sicilie  extulerat in altum cor suum, sed iam humiliatur sub potenti manu Dei. Nullus gradus  pretermissus est, de quo non acceperit uictoriam per uos Ecclesia Dei, in manu potenti et in brachio excelso.

2. Superest tamen in tertio gradu comes  Andegauensis,  malleus bonorum, oppressor pacis et libertatis Ecclesie. Persequitur ecclesiam Lexouiensem, ut non introitum habeat pastor ecclesie illius in ouile ouium, nisi aliunde. Sed quod factum est, non potest non fieri. Denique si res ipsa habeat diligentem inspectorem, et prudenter examinetur; ad commodum cause, et ad rei geste confirmationem, omnia cooperantur in bonum, persona, negotium, auctor operis, impugnator. Si enim ad personam respicias, hic est filius tuus dilectus, in quo tibi complacuit. 318 Si ad negotium, ordine integro et canonica libertate consummatum est. Si ad auctorem operis, uir religiosus est, et timens Deum. Si ad operis impugnatorem, ecce homo qui non posuit Deum adiutorem suum, hostis Ecclesie, inimicus  crucis Christi. In omni siquidem negotio ualidissimum argumentum est ad faciendam rei dubie fidem, id semper esse melius, quod placeat bonis, malis autem displiceat. Sed appellauit Sedem apostolicam comes Andegauensis. Quare obsecro? qua lesione? quo grauamine urgente? Non quia opprimeretur, sed quia opprimeret; non ut iniuriam suam releuaret appellationis remedio, sed ut benedictionem istius obstaculo appellationis impediret.

3. Cum itaque et religio promouentis, et promoti dilectio, et cause iustitia confluant in unum; superfluum uidetur et uanum rogare pro eo, ubi eius humilitas postularit. Loquar ergo ad dominum meum, cum sim puluis et cinis. Loquar seruus sponse ad amicum Sponsi: iucundum sit eloquium  meum. Tibi, domine, commissa est Ecclesia a solis ortu usque ad occasum. Tu ei debes esse murus et antemurale a facie inimici et persequentis; tu debes fouere filios eius sub umbra alarum tuarum. Suscipe Lexouiensem episcopum, uterinum filium Romane Ecclesie, et remitte eum in benedictionibus dulcedinis, nequando dicat inimicus eius: Preualui aduersus eum. Accingere gladio tuo, Pater, ad exaltationem filii, ad depressionem inimici, ad conseruandam Ecclesie libertatem. Non enim sumus ancille filii, sed libere, qua libertate liberauit nos Christus.



EPISTOLA CCCXLIX  . AD EUMDEM. Amicum Pontifici commendat.

 Amantissimo Patri et domino, Dei gratia summo Pontifici INNOCENTIO, frater BERNARDUS Clare-uallis uocatus abbas, modicum id quod est.

Gratiam quam inueni in oculis uestris, nolo habere solus: cum amicis eam uolo diuidere. Non enim timeo, ne forte non sufficiat mihi et illis. Magna enim est. Multos possum facere participes eius: uerumtamen ego exinanitus non ero. Quod igitur gratis accepi, gratis dabo: et liberalem me facit  uestra liberalitas, sed de uestro. Presentium latorem, uirum commendabilem, uobis commendamus. Amicus est, domine, pauperum Christi, et seruus seruorum tuorum, Peto, domine, si quid habuerit apud tuam Excellentiam, ut eum solita pietate pro nobis exaudias, imo pro ipso, qui talis est, ut per se tantum merito debeat exaudiri.



EPISTOLA CCCL  . AD EUMDEM. Propinquum suum benedictione Pontificis muniri rogat.

Iuuenis iste magnanimus  et strenuus in opere militari, ut meliorem militet militiam, proficiscitur Ierusalem. Rogat puer uester rogatus ab ipso, ut in bono opere quod cepit, uestram mereatur  percipere consolationem, sed fauorem, sed orationem, sed benedictionem. Propinquus noster est, et carnem meam iuxta prophetam, non debui despexisse .



319 EPISTOLA CCCLI  . AD EUMDEM INNOCENTIUM. Pauperes quosdam commendat.

Frequenter scribo uobis. Preces et litteras meas habetis per singulos dies. Coarctor e duobus, ne aut amicis ingratus sim, aut uobis importunus. Dilectio me prouocat, sed reuocat confusio, et pene pudor excludit officium caritatis. Non habet sponsa Christi, ubi caput reclinet, ubi confugiat, nisi ad amicum Sponsi in tempore tribulationis. Isti, quos uidetis pauperes, a pauperibus missi per multa pericula  terre et maris, confugiunt sub umbra alarum uestrarum, ad petram fidei catholice, et ad gremium apostolice pietatis recurrunt: quia in multis uexati, in paucis bene disponuntur a tribulatione malorum et dolore. Si uestri apostolatus officium, si ueterem consuetudinem tenetis, nec pauperis causas potestis abiicere, nec uultum honorare potentis, Precamur uos pro eis, quoniam fratres nostri sunt, et de Ordine nostro, a quibus missi sunt, ut precibus eorum pro ratione aurem pietatis inclinetis, pro amore illius qui non spernit preces pauperum.





EPISTOLA CCCLII  . SEU INNOCENTII II PAPAE PRIuILEGIUM SANCTO BERNARDO CONCESSUM  . Innocentius Bernardo atque Ordini Cisterciensi amplissima priuilegia concedit ob preclara eius in Sedem apostolicam merita.


INNOCENTIUS episcopus seruus seruorum Dei, dilecto filio BERNARDO Clare-uallensi abbati, eiusque successoribus regulariter substituendis in perpetuum, etc.

Ceterum quam firma perseuerantique constantia causam beati Petri et sancte matris tue Romane  Ecclesie, dilecte fili in Domino Bernarde abbas, incandescente Petri Leonis schismate feruor tue religionis et discretionis susceperit defensandam, et se murum inexpugnabilem pro domo Dei opponens, animos regum ac principum, et aliarum tam ecclesiasticarum quam secularium personarum, ad Catholice Ecclesie unitatem, et beati Petri ac nostram obedientiam, frequentibus argumentis et ratione munitis inducere laborauerit; magna que Ecclesie Dei et nobis prouenit utilitas manifestat  . Quamobrem tuis iustis desideriis accommodantes assensum, beate Marie Dei genitricis monasterium; cui Deo auctore presides, cum omnibus ad ipsum pertinentibus, apostolice sedis patrocinio communiuimus. Statuentes, ut quascunque possessiones  aut bona, que ad eumdem locum in presentiarum iuste et canonice pertinere noscuntur, aut in futurum concessione pontificum, liberalitate regum uel principum, oblatione fidelium seu aliis iustis modis, auxiliante Domino, ei conferri contigerit, firma tibi tuisque successoribus, et illibata permaneant. Prohibemus ne aliquis archiepiscopus aut episcopus te uel successores tuos, seu aliquem abbatem Cisterciensis ordinis, nisi pro fide ad concilium uel synodum uenire compellat. Quia uero Cisterciense monasterium huius religionis origo est atque principium, nostra concessione hac prerogatiua non immerito gaudeat; ut si quando fuerit pastore proprio uiduatum, quemlibet abbatem de omnibus abbatibus uestri ordinis, uel monachum sibi libere preficiendum  eligat, et absque aliqua contradictione obtineat; ceteris uero uestri ordinis abbatiis, que unam uel plures abbatias habent sibi subditas, et de sui corporis fructifera copia deriuatas, 320 abbate suo rebus humanis exempto, eligendi quemcunque maluerint de sibi subiectis abbatibus, uel quemlibet monachum de omnibus congregationibus Cisterciensibus, liberam concedimus facultatem. Illa autem abbatia, que nullam habet subditam, quemlibet monachum de omnibus prefate religionis congregationibus, libere sibi in abbatem eligat et habeat. Porro conuersos uestros qui monachi non sunt, post factam in uestris cenobiis professionem, nullus archiepiscoporum, episcoporum uel abbatum, sine  uestra grata licentia suscipere, aut susceptum retinere presumat. Statuimus ut de laboribus, quos uos et totius uestre congregationis fratres propriis manibus et sumptibus colitis, et de animalibus uestris, a uobis decimas expetere uel recipere nemo presumat. Nulli ergo, etc. Conseruantibus uero eidem loco que sua sunt, sit pax Domini nostri Iesu Christi: quatenus et hic fructum bone actionis percipiant, et apud districtum Iudicem premia eterne pacis inueniant. Amen.

     Ego Innocentius catholice Ecclesie episcopus.
    Ego Mattheus Albanensis episcopus.
    Ego Romanus diac. card. S. Marie in Porticu.
    Ego Ioannes tit. S. Chrysogoni presb. card.
    Ego Gregorius diac. card. SS. Sergii et Bacchi.


Datum Lugduni, per manum Haimerici sancte Romane Ecclesie diac. card. et cancellarii XIII kal. Martii, indict. X, Incarnationis dominice anno MCXXXI, pontific. domini Innocentii II pape anno tertio.



321 EPISTOLA CCCLIII  . AD WILLELMUM ABBATEM DE RIEuALLE  . Monet equanimiter ferre illegitimam archiepiscopi Eboracensis ordinationem.


Dilecto fratri et coabbati suo WILLELMO de Rieualle, frater BERNARDUS de Clara-ualle, spiritum consilii et fortitudinis.

Audiui quod factum est de archiepiscopo illo, et plurimum doleo. Propterea sciens zelum uestrum, ne forte plus iusto ferueat, temperamentum scientie non admittens, quod nec ordini nostro conuenit, nec domui uestre necessarium est; dignum duxi consolatoria scribere uobis: quoniam satis equanimiter portanda sunt cetera, quandoquidem non nos arguit propria conscientia. Securus dico, neque iniquitas uestra, neque peccatum uestrum. Restitistis quoad potuistis: iam secundum Augustini sententiam, non  uos inquinat alienum malum, quandoquidem non consensistis corde, et ore redarguistis. Ait enim: »Duobus modis non te inquinat alienum malum [al. non te inquinat malus], si non consentis, et si redarguis.«  De cetero iam bono animo estote, et nolite turbari. De Ordinibus uero et Sacramentis ceteris scitote, quoniam qui baptizat, ipse et sacrat, Christus Dominus, Pontifex animarum nostrarum. Quod si quis contentiosus est super ordinatione, nemo uos cogit ordinari. Omnino tamen secure dico, si cum Ecclesia suscipitur, non est periculum. Alioquin de hoc mundo exiremus, si uellemus omnes malos fugere, quos Ecclesia tolerat. Ad summam, non diu tardabit quin innotescat res summo Pontifici: et quod ordinauerit aut preceperit  ipse, bona omnino conscientia sequimini et tenete. Interim uos equanimiter exspectate.



EPISTOLA CCCLIu  . AD REGINAM IEROSOLYMORUM MILISENDEM, FILIAM BALDUINI REGIS, ET FULCONIS UXOREM. Mortuo Fulcone uiro suo, ut se gerere debeat.

Illustrissime Ierosolymorum regine M. BERNARDUS Clare-uallensis abbas, inuenire gratiam apud Dominum.

 Inter multiplices curas et negotia regalis aule satis incongruum mihi scribere uidetur, si in te tantum gloriam regni tui, potentiam tuam, et lineam nobilitatis respexissem. Hec omnia uidentur in oculis hominum; et qui non habent, inuident habentibus ea, et beatum dicunt hominem, cuius hec sunt. Sed que est ista beatitudo in possidendis illis, que omnia tanquam fenum uelociter arescunt, et quemadmodum olera herbarum cito decidunt! Bona sunt hec; sed mobilia, sed mutabilia, sed preteritura, et peritura, quia bona carnis. Porro de carne, et de bonis eius dictum est. Omnis caro fenum, et omnis gloria eius tanquam flos feni . Scribentem ergo ad te non multum ista reuereri oportuit, in quibus fallax gratia, et uana est pulchritudo. Accipe  paucis que dico: nam etsi multa habeam tibi, dicere, uerbum tamen faciam abbreuiatum propter multas curas tuas, et meas. Accipe breue consilium, sed utile, de terra longinqua, de quo tanquam de paruo semine multa seges surgat in posterum; accipe, inquam, consilium de manu amici, non commodum suum querentis, sed honorem tuum. Nullus siquidem tibi fidelior ad consilium esse potest, quam qui non tua, sed qui te diligit. Mortuo rege uiro tuo, et paruulo rege adhuc minus idoneo ad portanda negotia regni et ad prosequendum regis officium, oculi omnium in te respiciunt, et in te solam uniuersa regni moles inclinata recumbit. Opus est ut manum tuam mittas ad fortia, et in muliere exhibeas uirum, agens ea que agenda sunt in spiritu  consilii et fortitudinis. Ita prudenter et moderate oportet te cuncta disponere, ut omnes, qui te uiderint, ex operibus regem te potius, quam reginam existiment, ne forte dicant in gentibus: Ubi est rex Ierosolymorum? Sed non sum, inquies, ad ista sufficiens. Magna enim hec sunt; supra uires meas, et supra scientiam meam. Opera hec opera sunt uiri; ego autem mulier sum, corpore debilis, mobilis corde, nec prouida consilio, nec assueta negotiis. Scio, filia, scio, quia magna sunt hec: sed et hoc scio, quia etsi mirabiles elationes maris, mirabilis in altis Dominus. Magna sunt hec, sed magnus Dominus noster, et magna uirtus eius.



EPISTOLA CCCLu  . AD EAMDEM REGINAM IEROSOLYMORUM. Premonstratenses Ierosolymam peregrinantes commendat.


uidetis quantum presumam de uobis, cui audeo et alios commendare. Quanquam Premonstratenses fratres istos magis fortassis superflue commendarim, quam temerarie. Sunt merito ita commendabiles suo, ut non egeant alieno. Inuenientur, nisi fallor, uiri consilii, spiritu feruentes, in tribulatione patientes, potentes in opere et sermone. Induerunt se armatura  Dei; et gladio spiritus, quod est uerbum Dei, sese accinxerunt, non aduersus carnem et sanguinem, sed contra spiritualia nequitie in celestibus. Suscipite illos, tanquam bellatores pacificos, mansuetos ad homines, uiolentos ad demones. Imo Christum in eis suscipite, qui est causa peregrinationis eorum.



322 EPISTOLA CCCLuI  . AD MALACHIAM HIBERNIAE ARCHIEPISCOPUM  . Remittit Religiosos, sed  non satis adhuc excultos, et instructos.

MALACHIAE Dei gratia episcopo, Sedis apostolice legato, frater BERNARDUS Clare-uallis uocatus abbas, si quid potest peccatoris oratio, et si quid pauperis deuotio prodest.

 Fecimus quod precepit Sanctitas uestra, et si non ut dignum, profecto ut possibile pro tempore fuit. Tanta apud nos ubique malitia grassatur, ut uix id tantillum, quod factum est, fieri licuerit. Misimus tam [al. tamen] exiguum seminis quod uidetis, ad seminandam uel modicam partem agri illius, in quem uerus Isaac quondam exierat ad meditandum, cum primum adducta est ei Rebecca per puerum Abraham, perenni coniugio feliciter copulanda . Nec contemnendum semen, de quo illud in patribus uestris experimur impletum hoc tempore: Nisi Dominus sabaoth reliquisset nobis semen, quasi Sodoma fuissemus, et sicut Gomorrha similes essemus . Itaque ego seminaui, rigate uos, et Deus incrementum dabit. Sanctos omnes qui apud  uos sunt, per uos salutamus, humiliter ipsorum nos et uestris sanctis orationibus commendantes. ualete.



EPISTOLA CCCLuII  . AD EUMDEM. Perseuerantem, imo et proficientem ab eo dilectionem requirit, eamque in fratribus a se missis, curandis et fouendis ostendi cupit.

Amantissimo patri et domino reuerendissimo MALACHIAE, Dei gratia episcopo, sancte et apostolice Sedis legato, sue sanctitatis puer, frater BERNARDUS Clare-uallis uocatus abbas, salutem et qualescunque nostras orationes.

1. Quam dulcia faucibus meis eloquia tua, domine pater! quam iucunda tue memoria Sanctitatis! Si  quid affectionis, si quid deuotionis, si quid animi in nobis est, totum sine dubio sibi uindicat tue Dilectionis caritas. Nec opus est uerborum multitudine, ubi multum uiget affectus. Confido enim quod testimonium perhibeat spiritui tuo spiritus quem habes a Deo, tuum esse modicum id quod sumus. Tu quoque, pater amantissime et desideratissime, ne tradas obliuioni animam pauperis, caritatis nexibus adherentem tibi, et animam pauperis tui ne obliuiscaris in finem. Neque enim quasi de nouo  commendamus nos tibi, cum in multo iam tempore gloriemur in Domino, quod inuenire meruit paruitas nostra gratiam in oculis Sanctitatis tue: sed oramus, ut dilectio, iam non noua, nouis quotidie proficiat incrementis. Filios nostros, imo et uestros, tanto obnixius commendamus uobis, quanto amplius remoti sunt a nobis. uos scitis quoniam tota post Deum fiducia nostra fuit, ut mitteremus eos, quoniam Sanctitatis uestre precibus non acquiescere illicitum uidebatur. Facite quod uos decet, ut totis uisceribus caritatis amplectamini eos, et foueatis. Nequaquam occasione aliqua circa eos sollicitudo et diligentia tepescat, et pereat quod plantauit dextera tua.

2. Iam quidem quia bene proficit domus, et ex  uestris litteris, et ex fratrum nostrorum relatione didicimus: multiplicatur tam in temporalibus quam in spiritualibus. Unde et congratulamur plurimum, et toto animo gratias agimus Deo et paterne sollicitudini uestre. Et quoniam multa adhuc opus est uigilantia, tanquam in loco nouo, et in terra tam insueta, imo et inexperta monastice religionis; obsecramus in Domino, ne retrahatis manum uestram, sed quod bene 323 incepistis, optime perficiatis. De fratribus nostris, qui redierunt a loco illo, nobis bene placuisset, si remansissent. Et fortasse nonnullam occasionem prebuerunt eis fratrum, qui de terra sunt, minus disciplinati mores, in eo maxime, quod minus facile eorum consiliis acquiescere uidentur in his rebus, quarum prius fuerant inexperti.

 3. Charissimum filium nostrum Christianum et uestrum remisimus ad uos, quantum potuimus instructum plenius in his que ad Ordinem pertinent, et de cetero circa obseruantias eius sollicitiorem futurum, ut speramus. Nec miremini quod non plures cum eo misimus fratres; quoniam nec idoneos inuenimus fratres, qui facile acquiescerent, nec inuitos cogere consilium fuit. Dilectissimus frater noster Robertus  precibus nostris acquieuit etiam hac uice, tanquam filius obedientie. uestrum erit iuuare eum, ut possit iam et in edificiis et in ceteris necessariis promoueri domus uestra. Illud quoque Paternitati uestre suggerimus, ut uiris religiosis, et  quos speratis utiles fore monasterio, persuadeatis, quatenus ad eorum Ordinem ueniant: quoniam hec erit summa utilitas domus, et uobis facilius acquiescent. ualeat Sanctitas uestra, nostri semper memor in Christo.



EPISTOLA CCCLuIII  . AD DOMINUM PAPAM, NEMPE CeLESTINUM. Opem et auctoritatem Pontificis in pace Theobaldo Campanie comiti procuranda postulat.


Quod comes Theobaldus rogat, et ego: filius siquidem pacis est. Et zelum pacis habet, sed a uobis flagitamus effectum. Pacis uester apostolatus, pacis locus, quem tenetis, debitor est. Pacem omnes diligunt, pauci merentur. Porro de amatoribus puer uester se esse fatetur: an et de meritoribus sit, uos iudicabitis. Unum est, quod etsi nos non meremur, sponse Christi, que est Ecclesia, necessitas exigit: amicus Sponsi non contristabit eam  . Ad hoc illi uni Sedi apostolice incumbit sollicitudo omnium Ecclesiarum, ut omnes sub illa, et in illa uniantur;  et ipsa pro omnibus sollicita sit seruare unitatem Spiritus in uinculo pacis. Pacem ergo date nobis, pacem mittite nobis: etsi non quia debetis, certe quia obedire debetis. Satis pro imperio.



EPISTOLA CCCLIX  . CLARAE-uALLENSIUM AD EUMDEM CeLESTINUM. Abbatem Morimundi Ierosolymam peregrinaturum cupiunt retinere.

Summo pontifici C. pusillus grex de Clara-ualle, deuotissimam debite subiectionis obedientiam, et si quid potest peccatorum oratio.

Quoniam illius uos gerere uicem gratulamur, qui suam dicebat instantiam quotidianam sollicitudinem omnium Ecclesiarum ; apud aures  Pietatis uestre, licet maioribus occupatas negotiis, repulsam tamen non metuit nostra pusillitas, uerum magna compellit necessitas: neque enim pro minimo audire potestis, de quibus auditurus estis, Quod uni ex minimis meis fecistis, mihi fecistis . Causa autem hec non nostra tantum, sed totius ordinis nostri, ob quam etiam filius uester. noster omnium uidelicet pater, si, cum he date sunt, domi fuisset  , aut uestre per seipsum Maiestatis presentiam adiisset, aut certe ex suo nomine scriptam hanc miserabilem lacrymabilemque delegasset querimoniam. Sed ne diu sollicitam caritatem 324 uestram suspendamus, unus ex fratribus nostris abbatibus, qui dicebatur de Morimundo   , ipsum cui preerat monasterium inconsulte satis deserens, spiritu leuitatis impulsus statuit petere Ierosolymam, prius quidem, ut aiunt, circumspectionis uestre prudentiam tentaturus, si quo modo a uobis suo posset errori extorquere licentiam.  Qua in re si quem ei  assensum prebueritis, ipse perpendite, quanta possit nostro ordini esse destructionis occasio: cum exemplo huius, quicunque abbas pastorali se sentiet sarcina aggrauatum, mox illam abiiciet, utpote quam se licite posse abiicere arbitretur, presertim apud nos, ubi nec grandis honor, et grande uidetur onus. Deinde ad maiorem domus sibi commisse desolationem, meliores quosque ac perfectiores, qui sub ipso degebant, sue socios uagationis assumpsit: inter quos etiam nobilem illum puerum, quem et antea de Colonia  non sine scandalo tulerat, ad maius scandalum nunc abducere secum presumpsit. Quod si, ut uobis relatum est, dicit se in illa terra nostri Ordinis uelle seruare  obseruantias, et ideo fratrum se dicit secum ducere multitudinem, quis non uideat, plus illic milites pugnantes, quam monachos cantantes aut plorantes necessarios esse? Sed et nostra religio plurimum ex hoc capiet detrimentum: cum facile sit cuique uagari gestienti, illo, tanquam absque ullo discrimine, presumere peregrinari, ubi scilicet idem, quod professus est, inuenturus est propositum obseruari. Iam uero quid super hoc uobis placeat, quidue uestram decernere deceat auctoritatem, non est nostre presumptionis indicare, sed uestre discretionis examinare.



EPISTOLA CCCLX  . AD WILLELMUM ABBATEM DE RIEuALLE. Denuo hortatur Willelmum ad patientiam et equanimitatem.


Charissimo fratri et coabbati WILLELMO de Rieualle, frater BERNARDUS Clare-uallensis uocatus abbas, salutem et spiritum consilii.

Laborauimus, quantum potuimus, aduersus pestem communem; et si quo minus impetrauimus quod optauimus, manet tamen nobis fructus laboris nostri apud eum, apud quem nullum bonum irremuneratum est. Hec est ergo nostra et omnium qui pro ueritate decertant, consolatio uera, quoniam reposita est nobis corona iustitie, quam reddet nobis in illum diem iustus Iudex. De cetero iam meminisse uos uolumus, quoniam si quid patimur propter iustitiam, beati; et quod nos non inquinat  alienum malum, cui non consensimus, imo et redarguimus. Est ergo et hec consolatio nostra, ut iam in patientia nostra possideamus animas nostras; et quod apud homines obtinere nequiuimus, a Domino  speremus auxilium, qui non despiciet sperantes in se. Confido enim de misericordia Patris nostri qui est in celis, quoniam euelletur omnis plantatio quam non plantauit ille: et arescet ad maledictum eius ficulnea sterilis, nec terram diutius occupabit. Propter quod rogo et obsecro Fraternitatem uestram, ut non conturbemini, nec turbetis gregem Dei, qui commissus est uobis: magis autem consolamini uos, et uiriliter agite, ut in sanctitate seruiamus Domino, et liberabit nos ab inimicis nostris. Nos tamen, quod potuimus, suggessimus domino Tusculano episcopo  , cui iniunctum est, ut legatione fungatur in partibus illis: et omnino promisit nobis, se, nisi aliquid melius fecerit nobis, id saltem omnimodis obseruaturum, ne tradat ei  pallium quod portat, si non iurauerit 325 decanus ille, nunc uero episcopus  , in cuius iuramento causa pendebat: sed causam referat ad dominum papam.



EPISTOLA CCCLXI  . AD THEOBALDUM ARCHIEPISCOPUM  , PRO IOANNE SALESBERIENSI. Confisus de amicitia Theobaldi, Ioannem ei commendat.

Augetis mihi gratiam, et multiplicatis gloriam, si gratia mei, amici mei gratiam inueniant in oculis uestris. Ego tamen ab homine gloriam non quero, sed regnum Dei et iustitiam eius. Unde factum est, ut presentium latorem Ioannem  , amicum  meum et amicum meorum, mittam ad Sublimitatem uestram, ad familiaritatem uestram, quam in uobis et de uobis habere presumo. Testimonium enim bonum habet a bonis, quod non minus uita, quam litteratura promeruit. Nec hoc didici ab illis qui uerba sicut uerba iactare nouerunt; sed a filiis meis, qui mecum sunt, quorum uerbis credo, sicut crederem oculis meis. Presens uobis commendaueram eum; sed nunc absens multo magis commendo, utique tanto securius, quanto sincerius et uitam et mores hominis fidissimis relatoribus didici. Si quid ergo ego possum, imo quia possum plurimum ante faciem uestram, prouidete ei, unde honeste, imo honorabiliter uiuere possit; sed et hoc uelociter, quia non habet quo se uertat. Interim prouidete ei in necessitatibus suis, et liceat mihi experiri  totum illud familiaritatis arcanum, quod mihi conseruatis in uisceribus uestris, amantissime pater.



EPISTOLA CCCLXII  . AD ROBERTUM PULLUM  CARDINALEM ET CANCELLARIUM. Hortatur ut Eugenio, recens electo Pontifici, strenuum pro officio suo se adiutorem prebeat in negotiis Ecclesie,


Domino et amico carissimo ROBERTO, Dei gratia sancte Romane Ecclesie presbytero cardinali et cancellario, frater BERNARDUS Clare-uallis uocatus abbas, salutem et deuotas orationes.

1. Scripta Dilectionis uestre eo affectu suscepimus, quo semper apud nos est in benedictione memoria uestra. Nec sane egere uos credimus humane gratie uerbis, aut commendatitiis epistolis ad nos: quoniam quidem utrique nostrum indubitabile, nisi fallor, testimonium perhibet Spiritus ueritatis,  quam sincere et diligamus uos et diligamur a uobis; ille, inquam, Spiritus, per quem et diffunditur caritas ista in cordibus nostris. Benedictus Deus, qui secundum suam misericordiam Eugenium nostrum, imo suum, preuenit in benedictionibus dulcedinis, parare scilicet lucernam Christo suo; et premittere uirum fidelem ad adiutorium eius, et nostram quoque plurimam consolationem. Nam cum molesta esset amico amici uocatio et absentatio, cuius nimirum presentia frui delectatur in Domino: iam tunc, ut manifeste uideo, cogitabat ipse cogitationes pacis, et non afflictionis, et 326 dicebat: Quod ego facio, tu nescis modo, scies autem postea . Quamobrem sollicitus sis, carissime, pro eo cui te consolatorem et consiliarium ordinauit  Deus, et obserua caute secundum datam tibi sapientiam, ne forte inter tam multiplicium negotiorum tumultus malignorum fraude circumueniri possit, ut subripiatur ei uerbum quod indignum sit Eugenii apostolatu.

 2. Age, inquam, dilectissime, pro loco quem tenes, pro ea quam adeptus es dignitate: uiriliter et prudenter exerce qui in te est zelum Dei, ad gloriam eius, et salutem tuam, et Ecclesie sancte plurimam utilitatem, ut dicere possis et tu quia gratia Dei in me uacua non fuit . Hactenus quippe eruditioni multorum fideliter et utiliter instabas, celo et terra testibus; sed iam tempus faciendi Domino, ne patiaris, quod in te est, dissipari ab impiis legem eius. Cura proinde, dilectissime et desideratissime pater, etiam in hac dispensatione inueniri fidelis Domini seruus et prudens: quatenus et pro te faciat columbina simplicitas, et pro ea, que tue quam maxime fidei et sollicitudini credita est, Domini tui sponsa, aduersus  uenenatas maligni et antiqui serpentis astutias militet prudentia serpentina, et in utraque glorificetur Deus. Multa quidem habeo uobis dicere; sed non est opus longa epistola, ubi presens est uox uiua. Quamobrem uestris pariter et nostris occupationibus parcens, posui uerba mea in ore presentium fratrum: tanquam me, ipsos audite. ualete.



EPISTOLA CCCLXIII  . AD ORIENTALIS FRANCIAE CLERUM ET POPULUM. Ad arma contra infideles pro defensione Orientalis Ecclesie suscipienda hortatur. Preterea contra turbulentum quemdam predicatorem docet Iudeos non esse persequendos, nedum occidendos.

Dominis et patribus karissimis, archiepiscopis, episcopis, et uniuerso clero, et populo orientalis Francie et Baioarie, BERNARDUS Clare-uallensis  uocatus abbas, in spiritu fortitudinis abundare  .

1. Sermo mihi ad uos de negotio Christi, in quo est utique salus nostra. Hec dico, ut excuset indignitatem persone loquentis auctoritas Domini; excuset et consideratio proprie utilitatis. Modicus  quidem sum, sed non modicum cupio uos omnes in uisceribus Iesu Christi. Ea nunc mihi ratio scribendi ad uos, ea causa, ut uniuersitatem uestram litteris audeam conuenire. Agerem id libentius uiua uoce, si, ut uoluntas non deest, suppeteret et facultas. Ecce nunc, fratres, acceptabile tempus, ecce nunc dies copiose salutis. Commota est siquidem et contremuit terra, quia cepit Deus celi perdere terram suam. Suam, inquam, in qua est, uerbum Patris sui, docere uisus  1Kb] , et annis plus quam triginta homo cum hominibus conuersatus: suam utique, quam illustrauit miraculis, quam dedicauit sanguine proprio, in qua primi resurrectionis flores apparuerunt. Et nunc peccatis nostris exigentibus, crucis aduersarii caput extulerunt sacrilegum, depopulantes  in ore gladii terram promissionis. Prope enim est, si non fuerit qui resistat, ut in ipsam Dei uiuentis irruant ciuitatem, ut officinas nostre redemptionis euertant, ut polluant loca sancta, Agni immaculati 327 purpurata cruore. Ad ipsum, proh dolor! religionis Christiane sacrarium inhiant ore sacrilego, lectumque ipsum inuadere et conculcare conantur, in quo propter nos uita nostra obdormiuit in morte.

2. Quid facitis, uiri fortes? quid facitis, serui crucis? Itane dabitis sanctum canibus, et margaritas porcis? Quam multi illic peccatores, confitentes peccata sua cum lacrymis, ueniam obtinuerunt, postquam patrum gladiis eliminata est spurcitia Paganorum! uidet homo malignus, et inuidet; frendet  dentibus et tabescit. Excitat uasa iniquitatis sue, nec ulla quidem tante pietatis signa aut uestigia relicturus, si quando forte  obtinere ualuerit illa sancta sanctorum. uerum id quidem omnibus deinceps seculis inconsolabilis dolor, quia irrecuperabile damnum, specialiter autem generationi huic impiissime infinita confusio, et opprobrium sempiternum.

3. Quid tamen arbitramur, fratres? Nunquid abbreuiata manus Domini, aut impotens facta est ad saluandum, quod ad tuendum et restituendum sibi hereditatem suam exiguos uermiculos uocat? Nunquid non potest mittere Angelorum plus quam duodecim legiones, aut certe dicere uerbo, et liberabitur terra? Omnino subest ei, cum uoluerit, posse:  sed, dico uobis, tentat uos Dominus Deus uester. Respicit filios hominum, si forte sit qui intelligat, et requirat, et doleat uicem eius. Miseratur enim Dominus populum suum, et lapsis grauiter prouidet remedium salutare.

4. Considerate quanto ad saluandos uos artificio utitur, et obstupescite; intuemini pietatis eius abyssum, et confidite, peccatores. Non uult mortem uestram, sed ut conuertamini, et uiuatis; quia sic querit occasionem, non aduersum uos, sed pro uobis. Quid est enim nisi exquisita prorsus et inuentibilis soli Deo occasio saluationis, quod homicidas, raptores, adulteros, periuros, ceterisque obligatos criminibus, quasi gentem que iustitiam fecerit, de seruitio suo submonere dignatur Omnipotens? Nolite  diffidere, peccatores: benignus est Dominus. Si uellet punire uos, seruitium uestrum non modo non expeteret, sed nec susciperet quidem oblatum. Iterum dico, pensate diuitias bonitatis Dei altissimi, consilium miserationis attendite. Necessitatem se habere aut facit, aut simulat, dum uestris cupit necessitatibus subuenire. Teneri uult debitor, ut militantibus sibi stipendia reddat, indulgentiam delictorum, et gloriam sempiternam. Beatam ergo dixerim generationem, quam apprehendit tam uber indulgentie tempus, quam inuenit superstitem annus iste placabilis Domino, et uere iubileus. Diffunditur enim hec benedictio in uniuersum mundum, et ad signum uite  certatim conuolant uniuersi.

5. Quia ergo fecunda est uirorum fortium terra  uestra, et robusta noscitur iuuentute referta, sicut laus est uestra in uniuerso mundo, et uirtutis uestre fama repleuit uniuersum orbem; accingimini et uos uiriliter, et felicia arma accipite Christiani nominis zelo. Cesset pristina illa non militia, sed plane malitia, qua soletis inuicem sternere, inuicem perdere, ut ab inuicem consumamini. Que miseros tam dira libido excitat, quod proximi corpus gladio, cuius fortassis et anima perit, transuerberent? Sed nec effugit qui glorietur: et ipsius animam pertransibit gladius, cum solum hostem gaudeat cecidisse. Illi se dare discrimini insanie est, non uirtutis: nec audacie, sed amentie potius est ascribendum. Habes nunc, fortis miles, habes, uir bellicose, ubi dimices absque periculo; ubi et uincere gloria, et  mori lucrum. Si 328 prudens mercator es, si conquisitor huius seculi, magnas quasdam tibi nundinas indico; uide ne pereant. Suscipe crucis signum, et omnium pariter, de quibus corde contrito confessionem feceris, indulgentiam obtinebis. Materia ipsa si emitur, parui constat: si deuoto assumitur humero, ualet sine dubio regnum Dei. Bene ergo fecerunt, qui celeste iam signaculum susceperunt: bene ceteri faciunt, sed nec ad insipientiam eis, si festinent et ipsi apprehendere quod et eis in salutem existat.

6. De cetero, fratres, moneo uos, non autem ego, sed apostolus Dei mecum, non esse credendum omni spiritui . Audiuimus et gaudemus, ut in uobis ferueat zelus Dei; sed oportet omnino  temperamentum scientie non deesse. Non sunt persequendi Iudei, non sunt trucidandi, sed nec effugandi quidem  . Interrogate eos diuinas paginas. Noui quid in Psalmo legitur prophetatum de Iudeis: Deus ostendit mihi, inquit Ecclesia, super inimicos meos, ne occidas eos, nequando obliuiscantur populi mei. uiui quidam apices nobis sunt, representantes Dominicam passionem. Propter hoc dispersi sunt in omnes regiones, ut dum iustas tanti facinoris penas luunt, testes sint nostre redemptionis. Unde et addit in eodem psalmo loquens Ecclesia: Disperge illos in uirtute tua, et depone eos, protector meus, Domine . Ita factum est: dispersi sunt, depositi sunt; duram sustinent captiuitatem sub principibus christianis. Conuertentur tamen ad  uesperam, et in tempore erit respectus eorum. Denique cum introierit gentium multitudo, tunc omnis Isrel saluus erit, ait Apostolus . Interim sane qui moritur, manet in morte.

7. Taceo quod sicubi desunt, peius Iudaizare dolemus Christianos feneratores  , si tamen Christianos, et non magis baptizatos Iudeos conuenit appellari. Si Iudei penitus conterantur, unde iam prosperabitur eorum in fine promissa salus siue conuersio? Plane et Gentiles si essent similiter exspectandi, sustinendi forent potius quam gladiis  expetendi. Nunc autem cum in nos ceperint esse uiolenti, oportet uim ui repellere eos, qui non sine causa gladios portant. Est autem christiane pietatis, ut debellare superbos, sic et parcere subiectis; his presertim, quorum est legislatio repromissa, quorum patres, et ex quibus Christus secundum carnem, qui est benedictus in secula. Attamen exigendum ab eis iuxta tenorem apostolici mandati  , ut omnes qui crucis signum susceperint, ab usurarum exactione liberos omnino dimittant.

8. Illud quoque admonitos uos esse est necesse, fratres dilectissimi, ut si quis forte amans primatum gerere inter uos, expeditione sua regni uoluerit exercitum preuenire, nullatenus audeat: et si a nobis missum se simulet, non est uerum: aut si  ostendat litteras, tanquam a nobis datas; sed omnino falsas, ne dicam furtiuas esse dicatis. uiros bellicosos, et gnaros talium duces eligere est: et simul proficisci exercitum Domini, ut ubique habeat robur, et non possit a quibuslibet uiolentiam sustinere. Fuit enim in priori expeditione, antequam Ierosolyma caperetur, uir quidam, Petrus nomine  , cuius et uos, nisi fallor, sepe mentionem audistis. Is populum qui sibi crediderat, solum cum suis incedens tantis periculis dedit, ut aut nulli, aut paucissimi eorum euaserint, qui non corruerint, aut fame, aut gladio. Propterea omnino timendum est, si similiter et uos feceritis, ne contingat et uobis similiter. Quod auertat a uobis Deus, qui est benedictus in secula! Amen.



329 EPISTOLA CCCLXIu  . AD PETRUM ABBATEM CLUNIACENSEM. Inuitat Petrum ad conuentum Carnotensem, ubi e auxilio Orientali Ecclesie ferendo consultandum.


Amantissimo patri PETRO, Dei gratia uenerabili Cluniacensi abbati, frater BERNARDUS de Clara-ualle, salutem, et quas potest orationes.

1. Grauem nimis ac miserabilem Orientalis Ecclesie gemitum  ad aures uestras, imo etiam ad ipsa etiam penetralia cordis arbitror peruenisse.  Dignum quippe est, ut secundum magnitudinem uestram, magnum exhibeatis eidem uestre et omnium fidelium matri compassionis affectum, presertim tam uehementer afflicte, tam grauiter periclitanti. Dignum, inquam, ut tanto amplius comedat uos zelus domus Dei, quanto ampliorem in ea locum, ipso auctore, tenetis. Alioquin si duramus uiscera, si obduramus eorda, si plagam hanc parui pendimus, nec dolemus super contritione; ubi nostra in Deum caritas, ubi dilectio proximorum? Imo uero, si non satagimus quanta possumus sollicitudine, consilium aliquod et remedium tantis malis, tantisque periculis adhibere; quomodo non ingrati conuincimur esse ei qui abscondit nos in die malorum, in tabernaculo suo; iustius perinde et uehementius  puniendi, utpote tam diuine glorie, quam fraterne salutis negligentes? Hec uobis tam fiducialiter, quam familiariter duximus suggerenda, ob gratiam utique, qua nostram indignitatem excellentia uestra dignatur.

2. Nam et patres nostri, episcopi Francie, una cum domino Rege et principibus, tertia die dominica post Pascha apud Carnotum urbem uenturi sunt, et de uerbo hoc tractaturi  : ubi utinam mereamur habere presentiam uestram. Quia enim magnis omnino magnorum uirorum consiliis hoc uerbum constat egere; gratum profecto obsequium prestabitis Deo, si negotium eius non duxeritis alienum, sed caritatis uestre probaueritis zelum in opportunitatibus, in tribulatione. Nostis enim, pater  amantissime, nostis quoniam amicus in necessitate probatur. Confidimus autem quod magnum huic uerbo prouentum presentia uestra prestabit, tum pro auctoritate sancte Cluniacensis ecclesie, cui Deo auctore preestis, tum maxime pro sapientia et gratia, quam uobis ipse donauit ad utilitatem utique proximorum, et sui ipsius honorem. Qui uobis etiam nunc inspirare dignetur, ut non grauemini uenire,  et seruis suis in nomine eius, et pro zelo ipsius nominis congregandis uestram admodum desiderabilem conferre presentiam.



EPISTOLA CCCLXu  . AD HENRICUM MOGUNTINUM ARCHIEPISCOPUM  . Radulfum monachum, qui fideles in Iudeorum necem armabat, arguit.

uenerabili domino et carissimo patri HENRICO Moguntino archiepiscopo, BERNARDUS Clare-uallis abbas, inuenire gratiam apud Deum.

1. Litteras Dilectionis uestre debita ueneratione suscepi; sed pre multitudine negotiorum breuis est responsio. Depositum querele uestre apud nos signum est et pignus dilectionis et precipue humilitatis  indicium. Quis enim ego sum, aut que domus patris mei, ut ad me referatur archiepiscopi contemptus, et metropolitane 330 sedis iniuria? Nonne ego sum puer paruulus, ignorans introitum et egressum meum? uerumtamen non ignoro uerbum ueritatis usquequaque, quod ex ore Altissimi procedit: Necesse est ut ueniat scandalum, ue autem illi per quem uenit! . Homo ille de quo agitur in litteris uestris  , neque ab homine, neque per hominem, sed neque a Deo missus uenit. Quod si se monachum aut eremitam iactat, et ex eo sibi assumit libertatem, uel officium predicationis; potest scire, et debet, [quod monachus non habet docentis, sed plangentis officium]  : quippe cui oppidum carcer esse debet, et solitudo paradisus.  Hic uero a contrariis, et solitudinem pro carcere, et oppidum habet pro paradiso. O hominem sine pectore! o hominem sine fronte! cuius stultitia eleuata est super candelabrum, ut appareat omnibus qui sunt in domo.

2. Tria sane sunt in eo reprehensione dignissima: usurpatio predicationis, contemptus episcoporum, homicidii approbati libertas. Nouum genus potentie.  Nunquid tu maior es patre nostro Abraham, qui eodem prohibente gladium deposuit, quo iubente leuauerat?  Nunquid tu maior es principe Apostolorum, qui quesiuit a Domino, Domine, si percutimus in gladio?  Sed instructus es omni sapientia Aegyptiorum, id est sapientia huius mundi, que stultitia est apud Deum . Aliter soluis questionem Petri, quam ille qui dicit: Mitte gladium in locum suum. Omnis enim qui acceperit gladium, gladio peribit . Nonne copiosius triumphat Ecclesia de Iudeis, per singulos dies uel conuincens, uel conuertens eos, quam si semel et simul consumeret eos in ore gladii? Nunquid incassum constituta est illa uniuersalis oratio Ecclesie, que offertur pro perfidis Iudeis a  solis ortu usque ad occasum, ut Deus et Dominus auferat uelamen de cordibus eorum, ut ad lumen ueritatis a suis tenebris eruantur  ? Nisi enim eos, qui increduli sunt, credituros speraret, superfluum uideretur et uanum orare pro eis. Sed considerat oculo pietatis, quod Dominus habet respectum gratie apud eum qui reddit bona pro malis, et dilectionem pro odio. Ubi est ergo illud quod dictum est, uideas ne occidas eos?  ubi est, Cum plenitudo gentium intrauerit, tunc omnis Isrel saluus fiet?  ubi est, Aedificans Ierusalem Dominus, dispersiones Isrelis congregabit?  Tune es ille qui mendaces facies Prophetas, et euacuabis omnes thesauros pietatis et misericordie Iesu Christi? Tua doctrina non est tua,  sed eius qui misit te patris. Sed credo sufficit tibi, si sis sicut magister tuus. Ille enim erat homicida ab initio: ille mendax, et pater mendacii . O monstruosa scientia! o sapientia infernalis, contraria Prophetis, et Apostolis inimica, subuersio pietatis et gratie! o immundissima heresis! o meretrix sacrilega, que impregnata de spiritu falsitatis concepit dolorem, et peperit iniquitatem!  Libet, sed non licet ultra progredi. Ad ultimum, ut omnia que sentio super his, breuiter comprehendam; homo est magnus in oculis suis, plenus spiritu arrogantie. uerba et opera eius pretendunt, quod conatur sibi facere nomen iuxta nomen magnorum qui sunt in terris: sed non habet sumptus ad perficiendum. uale.



331 EPISTOLA CCCLXuI  . AD HILDEGARDEM ABBATISSAM  . Laudibus suis modeste reiectis, ut ipsa Dei gratiam in se agnoscat monet, et orationes pro se suisque postulat.


Dilecte in Christo filie HILDEGARDI, frater BERNARDUS Clare-uallensis uocatus abbas, si quid potest oratio peccatoris.

Quod de nostra exiguitate longe aliter quam nostra sese conscientia habeat, quidam sentire uidentur; non nostris meritis, sed stultitie hominum deputandum est. Ad dulcedinem autem pie caritatis tue scribere properaui; quamuis id breuius omnino quam uellem, negotiorum multitudo compellat. Congratulamur gratie Dei que in te est, et ut eam  tanquam gratiam habeas, et toto ei humilitatis et deuotionis affectu studeas respondere, admonemus: sciens quod Deus superbis resistit, humilibus autem dat gratiam . Quod in nobis est, hortamur et obsecramus. Ceterum ubi interior eruditio est, et unctio docens de omnibus, quid nos aut docere possumus, aut monere? Diceris enim celestia secreta rimari, et ea que supra homines sunt, Spiritu sancto illustrante dignoscere. Unde rogamus magis et suppliciter postulamus, ut nostri memoriam habeas apud Deum, et eorum pariter qui nobis in spirituali societate iuncti sunt. Nam cum spiritus Deo coniungitur, confidimus quod nobis multum prodesse ualeas et subuenire. Multum enim ualet deprecatio iusti assidua . Nos pro te assidue  oramus, ut conforteris ad bona, instruaris ad interiora, dirigaris ad permansura: ita ut nec hi qui spem suam in Deo posuerunt, desperando pro te claudicent; sed ut in profectu benedictionis, quam a Deo accepisse cognosceris, bene confortati, in melius et melius proficiant.



EPISTOLA CCCLXuII  G.  CANCELLARIO. Episcopum Metensem commendat

Predecessor uester bone memorie Haimericus cancellarius dominum Metensem episcopum  speciali amplectebatur dilectione; et nuntios eius, quoties Romam uenirent, plurimum acceptabat, et iuuabat studiosius. Unde rogo uos quoque per eadem  gradi uestigia, et nobili episcopo, in magna necessitate posito, armis Ecclesie subuenire.



EPISTOLA CCCLXuIII  . AD G. DIACONUM CARDINALEM. Affectum eius, litteris et donis expressum, gratus, amplectitur, et ab amore terrenorum opumque auocat.

Domino et amico carissimo G. Dei gratia sancte Romane Ecclesie diacono cardinali, frater BERNARDUS Clare-uallis uocatus abbas, salutem et deuotas orationes.

1. Benedictus tu a Domino, qui tam copiose preuenisti nos in benedictionibus dulcedinis: ut si qua misericordie uiscera, si quid affectionis, si quid caritatis inuenitur in nobis, totum sibi merito uindicet illustris animi tui tam deuota humilitas,  humilisque deuotio. Nam et antea exsultabam omnino, et gratulabar zelo bono, quem in te esse fratrum nostrorum relatione 332 didiceram: sed iam eo amplius, si quid possum in Domino, tue dilectioni me sentio debitorem, quo deuotius et humilius paruitati nostre commendatum te reddere studuisti. Unde et sollicitus fui fratribus nostris indices tui pectoris legere litteras, plenas deuote affectionis, plenas pietatis et gratie; benedictionem  quoque, quam destinaueras, exhibere; et precipere, sicut rogasti, in memoriam tui et tuorum, ipsis in uasis Missarum solemnia celebrari. Faciat te Deus in magna domo sua uas in honorem, ut de te quoque nos karissimi tui operum testimonio, quod plurimum desideramus, mereamur audire, Quoniam uas  electionis mihi est iste . Testis enim nobis est Spiritus ueritatis, per quem et diffunditur caritas ista in cordibus nostris , quomodo te cupiamus in uisceribus Iesu Christi.

2. Quia ergo emulamur te Dei emulatione, non modo est ad eum pro te deprecatio nostra, sed etiam ad teipsum, ut sollicite prouideas, quomodo te oporteat conuersari in domo Dei, et in sorte ministerii huius. Dico enim non de presumptione, Deus scit, sed de caritate, quoniam iudicium graue his qui presunt , si non etiam prodesse laborant: et econtra, qui bene ministrauerit, gradum bonum acquiret . Tu ergo, dilectissime et desideratissime domine, declina, obsecro,  magis ac magis a malo, et fac bonum: nec inueniaris in Christi hereditate querens que tua sunt, sed memor esto semper apostolici illius, Nihil intulimus in hunc mundum, haud dubium quia nec quidquam auferemus . Quamobrem eam, que immortalis est, animam tuam serua, carissime; ne qua occasione auelli aut eradicari queat ab affectu cordis tui quod Dominus loquitur in Euangelio: Quid prodest, inquit, homini si uniuersum mundum lucretur, se autem ipsum perdat, et detrimentum sui faciat?  Miseri prorsus, miseri, qui in bonis ducunt dies suos, ut in puncto ad inferna descendant . Cum enim interierint, non sument omnia, nec descendet cum eis gloria eorum , quoniam  uapor est ad modicum parens . Hec cogita, dilectissime, et hec meditare iugiter, et in corde tuo describe ea, nec a memoria tua ullatenus recedant. uale.



EPISTOLA CCCLXIX  . AD SUGERIUM ABBATEM. Gratulatur Sugerio de reformatione ecclesie S. Genouefe feliciter instituta, et ut bene ceptis insistat, hortatur.

Amantissimo patri et domino SUGERIO, Dei gratia uenerabili abbati Beati-Dionysii, frater BERNARDUS de Clara-ualle, salutem et orationes  .

Benedictus Deus, qui in manu uestra operatus est salutem in ecclesia Sancte Genouefe  : ut  domus Dei restitueretur ordini et discipline. Agit uobis gratias apostolica ipsa auctoritas, quod fideliter et efficaciter opus magnificum incepistis: agimus et nos quas possumus gratias, et quicunque Deum diligunt in ueritate. Rogamus itaque obnixius et postulamus, ut secundum apostolicarum tenorem litterarum, operi manuum uestrarum dexteram porrigatis: ut quod magnifice ceptum est, uestre Magnitudinis opera proficere possit in dies, et feliciter consummari. Iam pro ecclesia Sancti-uictoris  caritatem uestram sollicitare superfluum iudicamus: quia omnium ecclesiarum custodia uobis commissa esse dignoscitur. Sed his debetur amplius, quarum religio amplius noscitur indigere.



333 EPISTOLA CCCLXX  . AD EUMDEM. Ecclesiam de Monte ei commendat.


Charissimo patri et domino SUGERIO, Beati-Dionysii abbati, frater BERNARDUS Clare-uallensis uocatus abbas, salutem et dilectionem.

Oportet uos operari opera eius qui reliquit uos in loco suo  , imo opera Domini Dei uestri, qui ad tale ministerium uos elegit. De operibus eius est, quod ecclesia de Monte religionem induit et decorem: ubi uos nouella illa plantatio consiliatorem et auxiliatorem magnum inuenit. Supplicamus, ut quod bene cepistis, melius consummetis, et opponatis uos murum pro domo Isrel, ut non preualeat homo. Dignemini etiam consolari abbatem loci  illius  quia pusillanimis est: quia sic conuenit honori persone uestre, et saluti anime uestre, et specialiter in tempore isto.



EPISTOLA CCCLXXI  . AD EUMDEM. Dissuadet matrimonium inter filium comitis Andegauensis et filiam regis Francorum, ob impedimentum consanguinitatis.

Domino abbati Beati-Dionysii, frater BERNARDUS de Clara-ualle, salutem et orationes.

Sic scripsi ad dominum Regem: »Opus grande et onus inestimabile suscepistis, quod a nemine, nisi diuina uirtute, possit portari. Supra uires est hominis negotium uestrum  : sed Deo facile est, quod hominibus est impossibile .  Si hec scitis, cauendum uobis summopere est, ne qua occasione tam necessarium repellatis auxilium, ne qua suggestione Deum offendatis, et gratiam eius uobis reddatis infensam. Cauendum, inquam, nunc maxime, nequando prouocatus a uobis irascatur Deus, et auertat faciem suam a uobis, ac manum retrahat adiutorii. Siquidem periculum hoc non ad solum Regem spectat, sed ad uniuersam Ecclesiam Dei: quia ex hoc iam uestra et totius mundi una est causa. Quorsum hec tendant, audite. Festino quidem ad uos, sicut he littere, uigiliam beate Marie Magdalene Lauduni facturus; sed aliis iam litteris premonere uos et premunire curaui. Audiui enim quod festinet Comes Andegauensis alligare uos fide et sacramento, super matrimonio contrahendo inter  filium suum, et filiam uestram. At hoc quidem non tantum non expedit, sed non licet; non modo alias ob causas, sed quia titulus consanguinitatis id prohibet,  sicut ueridica attestatione cognouimus, matrem regine et puerum istum, filium Comitis Andegauensis, in tertio consanguinitatis gradu inueniri. Propter quod omnimodo monemus, ne faciatis hanc rem: sed timeatis Deum, et declinetis a malo. Promisistis uos nulla ratione sine consilio nostro id facturum: et si dissimulauero, ipse peccaui. Hoc ergo consilium nostrum, ut nullo modo id faciatis. Si feceritis, sciatis uos et contra consilium nostrum, contra consilium multorum diligentium nomen uestrum, et etiam contra Deum fecisse: et nolite putare quod acceptum sit Deo sacrificium uestrum, cum sit ex parte, ut pro alieno sollicitus, regno proprio non parcatis, disponendo illud contra Deum, contra ius et fas, et contra utile atque honestum.  Liberaui animam meam: liberet et uestram Deus a labiis iniquis et a lingua dolosa.«



334 EPISTOLA CCCLXXII  . AD P.  EPISCOPUM PALENTINUM IN HISPANIA. Laudat eum ab humilitate, sed maxime a studio lectionis.

uenerabili domino, et carissimo patri P. Dei gratia Palentiensi episcopo, BERNARDUS Clare-uallensis abbas, preueniri a Domino in benedictionibus dulcedinis.

Quis dabit mihi pennas sicut columbe, et uolabo, et requiescam in odore unguentorum tuorum? uenerabilis tua conuersatio, et integritas morum repleuit nares meas in odorem suauitatis; et ecce odor iste factus est mihi, sicut odor agri pleni, quem benedixit Dominus. uere sicut adipe et pinguedine  repleta est anima mea in odore isto, et in talibus uita spiritus mei. Quomodo enim potest audire, et non delectari in crassitudine anima mea, cum audierit uirum sublimem et humilem, negotiosum et quietum, et trementem uerba Domini? O rara auis in terris, humilitas cum sublimitate, et tranquilla mens in medio negotiorum! Letificasti, Domine, animam serui tui; letificet et tuam misericors Dominus in letitia gentis sue. Gauisus sum gaudio magno, quod talia de uobis, et a talibus nuntiata sunt, quibus non forte putare potui. Latores enim presentium fratres nostri nuntiauerunt nobis de castigatione carnis, quam redigis in seruitutem, de erectione spiritus, de amore lectionis, de mansuetudine morum, de operatione boni ad  omnes, maxime autem ad domesticos fidei. Tu ergo, carissime, non me intendas intentum circa laudes tuas in uerbis istis. Nondum enim menti excidit illa  prophetica reprehensio: Populus meus, qui te beatificant, ipsi te decipiunt . Nolo enim oleo peccatoris impingnari caput tuum, quia peccator sum; sed potius oleo letitie, que procedit de corde puro, et conscientia bona, et fide non ficta. Non sum ego uenditor olei; non enim habeo nisi parum olei, quo ungar in palestra huius seculi: uerumtamen laudes Christi silere non possum. Laudetur ergo non creatura, sed Creator: laudetur non ille qui accepit, sed ille a quo accepit: laudetur non ille qui plantat, non ille qui rigat, quia nichil sunt; sed qui incrementum dat Deus. Ego ergo non accipientis, sed porrigentis manum laudabo: non laudationem serui, sed laudationem Domini loquetur os meum. Tu ergo, dilectissime, si sapis, imo quia sapis  in te quidem, sed non ex te cognosce gratiam: quia, omne datum optimum, et omne donum perfectum desursum est, descendens a Patre luminum. Scio quosdam esse, qui quasi scienter nescire uolunt que acceperunt a Domino, ne in superbiam elati, in uiscum incidant diaboli. Mihi autem uidetur debere scire quid acceperim, ut sciam quid desit mihi: mihi uidetur iuxta Apostolum, ut sciamus que a Deo donata sunt nobis, ne nesciamus, ad que postulanda suspirandum sit nobis. Qui enim accepit, et nescit que accepit, duplici periculo uicinum se constituit: quia ingratus est circa acceptum, et incautus circa custodiendum beneficium. Quomodo enim refert gratiam ei, a quo accepit, si nescit se accepisse quod accepit? uel quomodo  sollicitus erit custodire, qui non meminit se aliquid accepisse? Aufer a me, Domine, opprobrium ingrati illius populi, de quo dictum est: Obliti sunt benefactorum eius, et mirabilium eius, que ostendit eis . Acceptum itaque beneficium, etiam secundum sapientes huius seculi, eterne memorie infigendum est. Oportet ergo ut accepta sciamus custodire, et gratia Dei uacua non sit in nobis; sed ut semper in nobis maneat, semper gratias agamus Domino 335 Deo nostro. Illud quoque non otiose puto adiiciendum, ut in acquisitionem salutis et gratie tribus gradibus ascendas: humilitate, fide, timore. Humilitas enim est, cui gratia datur; fides, in qua suscipitur; timor, a quo custoditur. Nam  sine tribus his si ascendamus ad gratiam, timeo, ne dicatur nobis; Domine, neque in quo haurias habes, et puteus altus est . Sit ergo ad hauriendam aquam sapientie funiculus hereditatis, et hec humilitas sit in ore, sit in corde, sit in actu: quia funiculus triplex difficile rumpitur. Fides sit hydria, et hec magna sit, ut ab ea multum gratie capiatur. Sit timor operculum, ne sortibus uane glorie aqua sapientie inquinetur: scriptum est enim, uas quod  non habuerit cooperculum, immundum erit . Manum meam prouocauit ad scribendum illa tua deuotio legendi, qua non solum magnorum hominum, sed etiam nugas nostras amplecteris: ut per quos nuntiata est bonitas tua, per eosdem tibi nuntiaretur, quantam cordi meo dedisti letitiam.





EPISTOLA CCCLXXIII  . ABBATIS SP.  AD SANCTUM BERNARDUM. De prefectura sibi imposita luget.

Desiderabili domino et carissimo patri BERNARDO Clare-uallensi abbati, filius eius SP. fratrum ecclesie seruus inutilis, benedictionem omnium gentium.

Desiderio desideraui, si fieri posset, ut littere iste inuenirent uos liberum ab aliis negotiis et absolutum. Timeo enim, et timui, cum eas scriberem,  et recordabar illius, qui querebat uidere Iesum, sed non poterat pre turba, quia statura pusillus erat . Sed quid, si otium inuenero, et non inuenero gratiam in oculis uestris? Nunquid solum otium erit mihi solatium? Parcat uobis Deus. Quid fecistis? ubi me posuistis, et qualem? Utinam appenderentur uires mee, et sarcina, quam porto, in statera! quasi arena maris hec grauior appareret. Quis enim ego sum, aut que domus patris mei? Nonne ego sum puer paruulus, ignorans introitum et egressum meum? Quis ego, aut quid ego, ut possim solus occurrere, imo succurrere ecclesie, in qua positus sum, tanquam parieti inclinato et macerie depulse? Supra uires meas est negotium  istud; stulto labore consumor. Laboraui in gemitu meo: sed que utilitas in laboribus et gemitibus meis? Inueterati sunt morbi, plaga crudelis, et insanabilis dolor, nisi in manu forti. uitia quippe uersa sunt in mores, mores in consuetudinem, consuetudo in naturam, natura in necessitatem. O quam necesse esset hanc necessitatem euelli! Sed, quod cum lacrymis dicendum esset, confortata est, et non potero ad eam. Ecce enim non est auxilium mihi in me. Sed et frater iste lator presentium, qui ualde nobis necessarius erat, recedit a nobis. Docebat enim nouitios; proficiebant illi, ego autem gaudebam, et sperabam de misericordia Dei, quod quandoque absorberetur mortale a uita. Testimonium illi perhibeo, quantum licet estimare hominem ab homine, quia conuersatio  eius apud nos, et Deo grata fuit et dulcis hominibus. Unde et discessio eius sine dolore esse non potuit. Potens es, Domine, conuertere planctum meum in gaudium mihi, si inueni gratiam in oculis tuis. Hec hactenus. Cetera presentium lator latius explicabit.



336 EPISTOLA CCCLXXIu  . AD FRATRES DE HIBERNIA, IN TRANSITU BEATI MALACHIAE EPISCOPI  . Sanctorum obitum gaudio potius quam luctu prosequendum. Singulari quoque Dei beneficio, Claram-uallem tanti uiri morte et sepultura honoratam.


Religiosis fratribus qui in Hibernia sunt, et his maxime congregationibus, quas beate memorie Malachias episcopus fundauit, frater BERNARDUS Clare-uallis uocatus abbas, Paracleti consolationem.

1. Si haberemus hic manentem ciuitatem, copiosissimis iure lacrymis plangeremus, talem nos amisisse conciuem. Ceterum si futuram magis inquirimus ut oportet, est quidem non modica doloris occasio tam necessario duce destitui: debet tamen zelum temperare scientia, et dolorem spei fiducia delinere. Nec mirari quempiam decet, si gemitum extorquet affectus, si desolatio lacrymas exprimit: modum tamen adhibere necesse est, imo non modice  etiam consolari, intuentes non que uidentur, sed que non uidentur. Que enim uidentur, temporalia sunt; que autem non uidentur, eterna. Primum quidem congratulandum est anime sancte, ne nos arguat de inopia caritatis, dicens et ipse quod Dominus ad Apostolos ait: Si diligeretis me, gauderetis utique, quia uado ad Patrem . Preuenit nos ad Patrem spirituum spiritus patris nostri: nec modo caritatis inopes, sed ingratitudinis etiam rei esse conuincimur super omnibus que per eum nobis beneficia prouenere, si non congratulamur ei, qui de labore ad requiem, de periculo ad securitatem, de mundo transiit ad Patrem. Itaque et pium est Malachiam flere defunctum, et pium magis Malachie congaudere uiuenti. Nunquid non  uiuit? Utique et beate. uisus est oculis insipientium mori, ille autem est in pace.

2. Dehinc etiam utilitatis proprie consideratio exsultandum nobis suggerit et letandum, quod tam potens suos patronus ad celestem curiam, tam fidelis precesserit aduocatus: cuius et feruentissima caritas obliuisci ne queat filiorum, et probata sanctitas obtineat gratiam apud Deum. Quis enim nunc Malachiam sanctum aut minus posse prodesse, aut minus suos diligere audeat suspicari? Profecto cum diligeretur prius, certiora nunc sue dilectionis a Deo capit experimenta: et cum dilexisset suos, in finem dilexit eos. Absit autem ut tua nunc, o anima sancta, minus efficax estimetur oratio, quando presenti  uiuidius supplicare est maiestati, nec iam in fide ambulas, sed in specie regnas! Absit ut imminuta, nedum exinanita tua illa tam operosa caritas reputetur, cum ad fontem ipsum caritatis eterne procumbis, pleno hauriens ore, cuius et ipsa prius stillicidia sitiebas! Non potuit morti cedere caritas fortis ut mors, imo et morte fortior ipsa. Nam et decedens non erat immemor uestri, affectuosius uos commendans Deo, et nostram quoque exiguitatem solita illa sua mansuetudine et humilitate exorans ut uestri non obliuisceremur in finem. Unde et dignum duximus scribere uobis, ut sciatis nos et in  spiritualibus, si quid nostra in his exiguitas per beati huius Patris nostri merita unquam potuerit; et in corporalibus, si quando forte opportunitas preberetur, omnem uobis consolationem impendere tota deuotione paratos.

3. Et nunc quoque, dilectissimi, Hiberniensis Ecclesie grauem hanc destitutionem toto miseramur affectu: et eo amplius uobis compatimur, quo nos amplius ex hoc nouimus debitores. Magnificauit enim Dominus facere nobiscum, cum locum nostrum dignatus est beate mortis eius honorare presentia, et pretiosissimo 337 corporis eius locupletare thesauro. Nec molestum sit uobis, quod apud nos habeat sepulturam: quando sic ordinauit Deus secundum multitudinem misericordie sue, ut uos eum  uiuum haberetis, nobis habere liceret uel defunctum. Et nobis siquidem communis uobiscum pater ille erat, et est: nam et in morte ipsius hoc nobis confirmatum est testamentum. Quamobrem sicut nos huius tanti patris gratia, uniuersos uos, tanquam germanos fratres, totis amplectimur uisceribus caritatis: sic et de uobis idem sentire spiritualis ipsa cognatio persuadet.

4. Hortamur autem uos, fratres, ut beati huius patris nostri semper curetis sectari uestigia, eo studiosius, quo uobis certius sancta eius conuersatio diuturnis experimentis innotuit. In hoc enim ueros uos eius filios esse probabitis, si paterna uiriliter instituta seruetis: et ut in eo uidistis et audistis ab eo quemadmodum uos oporteat ambulare, sic ambuietis,  ut abundetis magis: siquidem gloria patris, sapientia filiorum . Nam et nostram non mediocriter excutere desidiam, et reuerentiam incutere cepit presens nobis tante perfectionis exemplar. Atque utinam sic nos post se trahat, ut pertrahat in tam recenti uirtutum eius odore auidius alacriusque currentes. Orantem pro nobis uniuersitatem uestram Christus custodiat.



EPISTOLA CCCLXXu  . AD IDAM COMITISSAM NIuERNENSEM. Monachos uizeliacenses a Comitisse clientibus infestari queritur.

Dilecte in Christo filie Niuernensi comitisse, frater BERNARDUS Clare-uallensis uocatus abbas,  salutem et orationes.

Conqueritur uenerabilis abbas uizeliacensis  , quod uos et clientes uestri mercatores et ceteros uizeliacum uolentes ire prohibetis: quod quia Guillelmus comes  bone memorie, et filius eius in presentia domini Autissiodorensis et nostra penitus refutauit, tanquam impium et iniquum; monemus et rogamus, ne id deinceps ullo modo faciatis. Timemus enim, si talia facere ceperitis, ne forte et uobis hic, et uiro uestro, ubi ipse est, plurimum possint obesse, quod omnino nollemus. Credite ergo nobis, et omnino desistite a malitia hac.



EPISTOLA CCCLXXuI  AD SUGERIUM ABBATEM. Hortatur et rogat, ut duellis quorumdam principum se opponat.


uenerabili patri et domino SUGERIO, Dei gratia abbati Sancti-Dionysii, frater BERNARDUS Clare-uallis uocatus abbas, salutem et orationes.

Nunc tempus et opus est, ut apprehendatis gladium spiritus, quod est uerbum Dei, contra diabolica figmenta, que regerminare moliuntur iterum. Homines namque illi qui reuersi sunt, maledictas illas nundinas  post festa paschalia prefixerunt, et statuerunt laxatis habenis dominus Henricus filius Comitis, et dominus Robertus frater Regis, ut irruant et interficiant semetipsos. Animaduertite  quali uoluntate uiam Ierosolymitanam aggressi sunt, qui cum uoluntate huiusmodi regressi sunt. Quam recte dici potest de istis: Curauimus Babylonem, et non est sanata! ; percussi sunt, et non doluerunt; attriti sunt, et renuerunt suscipere disciplinam!  Post tot labores, post tot pericula, quibus uexati sunt a tribulatione malorum et dolore, regnum in pace est, et Dominus Rex abest: et per hos duos potest terra singulariter commoueri, sed 338 et perturbari. Supplico et consulo Sublimati uestre, quia maximus princeps estis in regno, ut uel dissuasione, uel ui, totis uiribus uos opponatis, ne fiat hoc: quia sic conuenit honori persone uestre, et terre uestre, et utilitati Ecclesie Dei. uim autem appello, quod ad ecclesiasticam  pertinet disciplinam. Nos autem idem scribimus domino Remensi, domino Senonensi, domino Suessionensi, domino Antissiodorensi, comiti Theobaldo, comiti Rodulfo. Opponite uos tantis malis, et propter dominum regem, et propter dominum papam, ad quem pertinet custodia regni.



EPISTOLA CCCLXXuII  . AD EUMDEM. Predicat eius zelum et studium boni communis, quod indixerit comitia regni pro eius salute, hortaturque ad causam reipublice fortiter agendam.

Charissimo patri et domino SUGERIO, Dei gratia  Beati-Dionysi abbatii, frater BERNARDUS Clare uallensis uocatus abbas, spiritum consilii et consolationis.

1. uisis quibusdam litteris uestris, quas ad dominum Turonensem direxerat Sublimitas uestra, exsultauimus, et delectati sumus, non qualicunque gaudio, sed gaudio magno ualde. uisitet uos Oriens ex alto, qui uisitare disponitis regnum gloriosissimi regis nostri, ut sic respirare possit a tribulatione malorum et dolore, qui iam in ianuis est, si non fuerit totis uiribus contradictum. Profecto consilium Dei fuit, ut ad consilium tam curie quam Ecclesie principes uocaretis: ut sciant omnes qui habitant terram, quia remansit et regno, et regi amicus dulcis, consiliarius prudens, adiutor fortis. Illi, inquam,  regi, qui seruit Regi cuius regnum est omnium seculorum; qui commouit gentes et regna, ne Rex celi perderet terram suam; terram, ubi steterunt pedes eius. Illi, inquam, regi, qui cum esset gloria singularis, rebus affluens, pace securus, uictoriosus in preliis, iuuenis etate, elegit exsulare a propriis, ut seruiret in alienis; illi tamen, cui seruire, regnare est. Et quis audeat turbare regnum eius? quis tantam impietatem committat aduersus Dominum, et aduersus christum eius? Domine, mi rex, utinam abscindantur, qui te conturbant! qui querunt mala et tibi, et tuis, cum tu inter alienas gentes solus remanseris, ne remaneret in solitudine ille locus, quem elegit Dominus ex omnibus locis terrarum, ut esset nomen suum ibi.

 2. Propterea uiriliter agite, et confortetur cor uestrum, quia uobiscum est Dominus Deus uester in protectione Regis et exsulis sui. Qui imperauit uentis et mari, tumentes fluctus facile complanabit. Erit uobiscum uniuersitas Ecclesie Dei, ne insurgat aliquis et peccare faciat Isrel, et totis humeris totum onus, si quid tamen oneris fuerit, supportabit. Nunc enim tempus et opus est, ut agatis pro loco quem tenetis, pro dignitate qua polletis, pro potestate quam accepistis: ut memoria uestra non solum in benedictione, sed et in admiratione sit generationi huic omni que uentura est. Prouidendum  est, et multum prouidendum, ne tanta portio Ecclesie Dei sine fructu maximo fatigetur, et hic statuendum, quod omnes insurgentium malignitates uel reddere, uel elidere possit. In uoluntate nostra est, ut uobis in nomine Domini congregatis, paruitatis nostre litteras transmittamus, que etsi non adiuuent, saltem affectum nostrum ostendant. Ille autem qui uobis dedit hanc uoluntatem, donet et facultatem, et conterat Satanam sub pedibus uestris: ut in opere isto glorificetur Dominus, honoretur Ecclesia, regnum stabiliatur, et obstruatur os loquentium et facientium iniqua.



339 EPISTOLA CCCLXXuIII  . AD EUMDEM. Petit subsidium annone pro Religiosis Bituricensibus.

 Domino dilectissimo SUGERIO, Dei gratia uenerabili abbati Sancti-Dionysii, frater BERNARDUS Clare-uallis abbas, salutem et orationes.

Fratres nostri de Bituricensi archiepiscopatu, de Domo- Dei, egent pane: et audiuimus quod abundat ibi annona domini Regis, et parum uenalis inibi uidetur. Itaque rogamus uos, ut precipiatis eis dari de annona illa, quantum uisum fuerit prudentie uestre. Nam et dominus Rex, dum in hac terra esset, eis benefacere solebat.



EPISTOLA CCCLXXIX  AD EUMDEM. Abbati cuidam inopi subueniri rogat.

 Domino et patri dilectissimo SUGERIO, Dei gratia reuerendo abbati Sancti-Dionysii, frater BERNARDUS Clare-uallis uocatus abbas, salutem et deuotas orationes in Christo.

Abbatem pauperem abbati diuiti mittimus, ut de alterius abundantia alterius inopia aliquatenus releuetur. uobis sane honestiorem cedimus partem iuxta sententiam ueritatis, que beatius esse definit dare, quam accipere . Nec dubito, quin libentius et liberalius manum uestram extenderetis ad hunc pauperem Christi, si uobis eque, ut nobis, innotuisset eius religiositas et honestas, sed et necessitas ipsa quam patitur. Nam et debitis premitur, et panis inopia laborat, quod agri eius pro tritico herbas ei perniciosas reddiderint. Quia ergo  sterilitas ista uestros non attigit loculos, rogamus et petimus per uestram misericordiam ei subueniri: nec ullatenus dubitetis, quin utiliter positum sit et repositum, quidquid ei prestare placuerit.



EPISTOLA CCCLXXX  . AD EUMDEM. De periculoso statu Ecclesie Orientalis

Amantissimo patri et domino SUGERIO, Dei gratia Beati-Dionysii abbati, BERNARDUS Clare-uallis uocatus  abbas, salutem, et quas potest orationes in Domino.

uerbum quod attulerunt magister Templi et frater Ioannes tam letus accepi, quam id quod a Deo crederem processisse. Ipsa enim iam Orientalis Ecclesia tam miserabiliter clamat, ut quisquis non toto compatitur affectu, Ecclesie filius esse non probetur. uerum quam letus de nuntio, tam tristis de angusto termino, ad quem uestre Dilectioni occurrere non potui. Siquidem promiseram Lingonensi episcopo ipsa die occurrere ad colloquium, quod de magnis et grauibus negotiis fiducia nostri acceperat. Indicaui autem ipsum tempus, quando, si placet, letus occurram cum eodem episcopo qui multum poterit utilis esse colloquio.



340 EPISTOLA CCCLXXXI  . AD EUMDEM. Monet se de ipso recte sentientem, dolere tamen quod mala regni palam ipsi imputentur. Hortatur ut caueat, ne eorum, per quos ista fiunt, consortio infametur.


Reuerendo patri et amico nostro carissimo SUGERIO Dei gratia abbati Sancti-Dionysii, frater BERNARDUS Clare-uallensis uocatus abbas, salutem et qualescunque nostras orationes.

Ad litteras Paternitatis uestre respondere breuius, temporis angustie cegerunt. Iam enim aduesperascebat ea die, qua litteras illas accepi: et necesse erat sequenti die ad Cisterciense capitulum proficisci.  Proinde respondeo breuiter, et uolo ut omnino longe fiat a uobis, ne aliquando ueniat in cor uestrum, quod de uobis ullo modo crediderim, uestro consilio et uoluntate fieri mala que plangimus. uerum unum fuit, quia zelo urgente ductus, ipsum uobis zelum exprimere, imo et imprimere atque ingerere laborabam, ut uestram quoque Sanctitatem inflammaret affectus. Alterum fuit, quod licet bene sentirem de conscientia uestra, plurimum tamen contristabar de fama et scandalo, quod est in Ecclesia Dei. Quod si acquiescere nolunt maxime in huiusmodi rebus, quid facietis inter eos? Quare de uobis illi se palliant? nonne oportet uos omnino alienare a sacrilegis illis, et longe fieri ab eis; ut securi de conscientia, decantetis: Odiui ecclesiam malignantium,  et cum impiis non sedebo : ut nouerit omnis ecclesia sanctorum, alienam ab eorum numero et consortio uestram innocentiam esse? Proinde memoramini principium loquendi Domino in Propheta; et inuenietis beatum uirum esse qui non abiit in consilio impiorum . Illud autem credatis, nunquam male me sensisse de uobis. Noui enim uos et puritatem uestram. ualete, et orate pro nobis.



EPISTOLA CCCLXXXII  . AD LEONIUM ABBATEM SANCTI BERTINI  . Eius in se suosque beneficia gratus agnoscit. Thomam de Sancto Audomaro ad Clare-uallenses transire uolentem non prohibendum.


Dilecto et uenerabili domino LEONIO abbati, et uniuerso conuentui ecclesie Sancti Bertini, frater BERNARDUS Clare-uallis uocatus abbas, spiritum ueritatis, quem mundus non potest accipere.

1. Litteras Dilectionis uestre, dilectissimi fratres, suscepimus, indicium uoluntatis et petitionis uestre. Beneficiorum, que nobis et nostris plena manu, hilari mente, uultu sereno exhibetis, in eternum non obliuiscar. Sed quid, si non sum oblitus, et ingratus inuenior? Nunquid sola memoria habebit me  excusatum? imo acerbius accusabit. Nec immemorem, nec ingratum amicis meis me exhibere noui. Si tamen non habeo quod retribuam pro omnibus que accepi a uobis; ut minus sapiens loquor, Dominus retribuet pro me. De alieno liberalis sum, quoniam inops et pauper sum ego. Honorem ecclesie uestre, et decorem domus Domini, qui in uobis est, quantum diligam, ipse nouit, qui plus profunditatem humani cordis ingreditur. Sed nec ego uereor uerum dicere in hac parte: ego diligentes me diligo. Sed non in hoc iustificatus sum: nam et Ethnici hoc faciunt. Non multum laudis habet, si amantes me amauero: sed si non amauero, sceleratus pro scelere iudicabor. Dilexi uos, et ante meritum: quare etiam post meritum non diligerem? Quos  enim, etiamsi nulla merita precessissent, honorari oportuit; post beneficia non honorare, plus quam iniuria est. Diligam uos semper, fratres 341 karissimi, in Domino, et cum omni amore seruiam uobis in eo, cuius serui estis: imo Christum, cuius membra estis, semper in uobis honorabo.

2. uerumtamen ut rationabile sit obsequium nostrum et honor irreprehensibilis, quem uobis exhibere debemus; prudenter et caute id fieri oportet, quia honor regis iudicium diligit . Super his igitur que mihi rescribitis, respondeo Charitati uestre, quia nec ego audeo, nec uos debetis prohibere eum qui bene facere potest. Quid enim respondere habemus Apostolo dicenti: Spiritum nolite exstinguere?  Neque enim  securum est exstinguere, quod exstinctum accendere non sit tue potestatis. Et ubi est illud: Unusquisque in ea uocatione qua uocatus est, in ea permaneat?  uocatus est, inquam, Thomas  , non a me, sed ab eo qui uocat ea que non sunt, tanquam ea que sunt . Quid ad nos respicitis? quid nos intuemini in hoc facto, tanquam opus hominis sit, et non Dei? Non ab homine, neque  per hominem, sed a Domino factum est istud. Non enim homo, sed Deus est, qui operatur in cordibus hominum ad inclinandas eorum uoluntates quocunque uoluerit. A Domino, inquam, factum est istud: et ideo non solum mirabile, sed immutabile esse debet in oculis nostris. Quis enim, uel quid est homo, ut adiuuet sensum Domini, uel spiritum eius? Nouit ille qui querit ouem perditam, et quid querat, et ubi querat: et quomodo, et unde reuocet, et ubi collocet, sic ut eam ulterius non perdat. Quem ergo Dominus uocauit, uide ne reuoces; quem Deus erexit, tu inclinare noli; nec ponas ei offendiculum, cui Deus manum porrigit ascendenti.

3. Sed iam uidendum est quid ponderis habeat illud quod dicitis, eum oblatum a parentibus. uideat  prudentia uestra quid habeat plus uigoris et rationis, utrum illud quod factum est de ipso per alium ipso nesciente, an illud quod sciens et prudens de se ipso fecit: non autem ipse, sed gratia Dei, que nolentem preuenit ut uelit, que uolentem subsequitur ne frustra uelit. Ego autem dico, quod uotum parentum integrum manet, et oblatio eorum non est exinanita, sed cumulata. Nam et idem offertur quod prius oblatum est; et eidem offertur cui prius oblatum est; et quod prius a solis parentibus oblatum fuerat, nunc offertur a filio. Preterea super hoc uerbo precipere uobis nichil habeo: consilium autem do. A Domino egressus est sermo: nolite impedire cursum gratie Dei, nolite reprimere primitias bone uoluntatis: quod enim in eo ceptum est, de Spiritu  sancto est. uos autem nolite dissimulare iniuriam quam nobis infertis, cum nunquam uos leserimus in hac parte, ut fratres, quos Deus misit ad uos, uellemus subtrahere uobis. Nouerit autem ipse Thomas, si irritum fecerit uotum suum, cuius me testem adhibuit: nouerit alius, quicunque sit ille, qui eum ad hoc impulerit, quod ascendam ex aduerso, et stabo contra eos in die Domini. Sed interim melius est ei, uobis, et nobis, seruare unitatem spiritus in uinculo pacis. uale.



EPISTOLA CCCLXXXIII  . AD EUMDEM ABBATEM SANCTI BERTINI. Rogat ut officia humanitatis, hactenus fratribus suis exhibita, continuet.

Amico suo carissimo LEONIO, Sancti Bertini  uenerabili abbati, frater BERNARDUS Clare-uallis uocatus abbas, salutem in eo qui mandat salutes Iacob.

Quod merito confidam de uobis, caritas uestra palam fecit, que inuenta occasione se ipsam innotescendi, non potuit latere sub modio. Gratissima habeo illa officia humanitatis, que fratribus nostris  impenditis, qui habitant iuxta uos. Quod illis  facitis, mihi facitis: imo sic magis mihi facitis, quam si mihi 342 faceretis. Obsecro ergo, ut perseueret hec sollicitudo uestra pro eis, quoniam longe facti sunt a nobis, ut non possimus eis, prout oportet, assistere. Sit ergo uestre benignitatis uicem nostram supplere, ut uos ipsis in patrem, et ipsi sint uobis in filios. Si forte uenerit tempus, quo tante caritati respondere possimus; quod non simus ingrati, fides oculata monstrabit. uale.



EPISTOLA CCCLXXXIu  . AD MONACHOS ECCLESIAE SANCTI BERTINI. Gratias agit beneficentie hactenus suis prestite largam a Deo retributionem promittens.

Uniuersis qui sunt in ecclesia Beati-Bertini amandis in Christo, frater BERNARDUS Clare-uallis  uocatus abbas, seruire Domino in letitia.

Ad gratiarum actionem, ad reddendum dilectionis officium, meritis uestris prouocamur. Quia enim acceptum beneficium eterne memorie infigendum est, beneficiis que fratribus nostris, imo que mihi contulistis, nec immemor esse debeo, nec ingratus. Meum est, quidquid meis impenditur: mihi datur, quidquid infunditur in uisceribus meis. Scio cui credidi, et certus sum: scio quia diligitis nos, non uerbo et lingua, sed opere et ueritate. In argumentum quippe dilectionis et gratie, quam fratres nostri inuenerunt in oculis uestris, non uerba procedunt, sed opera: eo utique puriora apud Deum, et gratiora apud homines, quo de sola gratia dantis proueniunt, preter meritum accipientis. Pro his  igitur gratias agimus uniuersitati uestre: pro his omnibus debitores sumus uobis, si quid sumus, si quid possumus, et nos, et fratres nostri. Sed ne parum uobis sit acceptos esse hominibus, accepti estis et Deo meo. Nam quod uni ex minimis eius fecistis, ipsi fecistis . Quid quod non uni tantum, sed pluribus ex minimis eius fecistis? In omnibus his penes me non retributio multa, quoniam inops et pauper sum ego: sed Dominus retribuet pro me. Ipse qui retributor est omnium bonorum, retribuat uobis, quod pauperes eius preuenistis in benedictionibus dulcedinis, et in exemplo caritatis. De preteritis gratias agimus: de futuro precamur, ut bonum facientes non deficiatis. Tempore enim suo metetis de semine boni operis  manipulos pacis et glorie: quod nobis prestet Deus. Amen.



EPISTOLA CCCLXXXu  . AD EOSDEM. Eis de meliori obseruantia gratulatur, eosdemque ad studium religiose perfectionis et assidui profectus excitat.

Dilectissimo sibi in Christo uniuerso conuentui monasterii Sancti-Bertini, frater BERNARDUS Clare-uallis uocatus abbas, salutem et orationes.

1. Ita, queso, ita facite, dilectissimi. Discipulus quippe proficiens, gloria est magistri. Quisquis in  schola Christi non proficit, eius indignus est magis sterio, presertim tamen ubi sumus, ubi nichil eodem statu permanet: et non proficere, sine du bio deficere est. Nemo proinde dicat: Satis est, sic uolo manere, sufficit mihi esse sicut heri et nudiustertius. In uia residet qui eiusmodi est: in scala subsistit, ubi neminem patriarcha uidit non ascendentem, aut descendentem . Dico ergo: Qui se existimat stare, uideat ne cadat . Ardua et angusta est uia, et non hic, sed in domo patris mansiones sunt multe . Itaque, qui se dicit in Christo manere, debet sicut ille ambulauit, et ipse ambulare . iehsu enim, ut ait euangelista, crescebat et proficiebat sapientia, et etate, et gratia apud Deum  et homines . Ille non restitit ergo, sed exsultauit ut gigas ad currendam uiam : et nos quoque, si non desipimus, curremus post eum, 343 trahemur in odore unguentorum ipsius. Alioqui si elongari contigerit, erit pigritanti anime et laboriosior, et periculosior uia, dum nec odore recreari, nec certa possit agnoscere uestigia longius abeuntis.

2. Sic ergo currite, fratres, ut comprehendatis . Quod sane ita fiet, si nequaquam arbitramini uos comprehendisse, sed obliti que retro sunt, extenditis uos in anteriora : si apprehendatis disciplinam, nequando irascatur Dominus, et pereatis de uia iusta . Qui edit me, ait Sapientia, adhuc esuriet; et qui bibit me,  adhuc sitiet : ut nouerit piger, qui digne prorsus lapidatur stercoribus boum , fastidium sibi non de satietate, sed de inedia generari.

3. Denique, quia omnia cooperantur in bonum his, qui secundum propositum uocati sunt sancti ; moueat nos ipsum quoque secularis cupiditatis exemplum. Quem enim ambitiosum uidimus aliquando, contentum adeptis dignitatibus, ad alias non anhelare? Sic et curiosi cuiusque non satiatur oculus uisu, nec auris impletur auditu. Quid eorum qui auaritie seruiunt, aut amatores sunt uoluptatum, seu uanas sectantur hominum laudes, nonne et ipsorum insatiabilia desideria arguunt  nos negligentie et tepiditatis? Pudeat certe spiritualium nos bonorum minus cupidos inueniri. Erubescat anima conuersa ad Dominum, minori affectu sectari iustitiam, quam iniquitatem antea sectaretur. Est enim causa quoque ualde dissimilis. Stipendium quippe peccati mors; fructus autem spiritus, uita eterna . Pudeat proinde negligentius nunc in uitam, quam prius in mortem ire, et minori studio salutis acquirere, quam perditionis augmentum. Nam, ut omnino simus inexcusabiles, in uia uite quo citius, eo facilius curritur: et leue Saluatoris onus, quo crescit amplius, eo portabilius est.  Nonne et auiculas leuat, non onerat pennarum siue plumarum numerositas ipsa? Tolle eas, et reliquum corpus pondere suo fertur ad ima. Sic disciplinam Christi, sic suaue iugum, sic onus leue, quo deponimus, eo deprimimur ipsi: quia portat potius quam portatur. Onerosa alicui uidetur silentii disciplina: sed propheta magis robur quam onus esse considerans ait, In silentio et in spe erit fortitudo uestra. . In silentio, inquit, et spe, quia bonum est prestolari Dominum in silentio . Eneruat quippe animam presentium consolatio, roborat expectatio futurorum.

4. Bene ergo fecistis, dilectissimi, addere aliquid ad priorem silentii regulam  : quod nimirum, predicto attestante propheta, cultus iustitie est  . Bene fecistis alienando uos magis ac magis ab actibus seculi huius, que est munda et immaculata religio. Modicum quippe fermentum, fratres, totam massam corrumpit ; et musce morientes exterminant oleum suauitatis . Quid prodest tanti corporalis pariter et spiritualis laboris atque exercitii fructum uilissima aliqua consolatione, imo desolatione minus acceptabilem fieri, aut certe et periclitari? Quantam interne consolationis dulcedinem, et gratiam uisitationis diuine prepedit huiusmodi nugarum uapor ad modicum parens? Presertim nos monachi, quorum certe, uelimus, nolimus, in labore uita est; plane miserabiliores sumus omnibus hominibus, si pro tam exiguis tanta patimur detrimenta. Quid enim insipientie,  imo quid insanie est, ut qui maiora reliquimus, minora cum tanto discrimine teneamus? Si mundum contempsimus uniuersum, si abrenuntiauimus affectibus propinquorum, si monasteriorum carceri mancipauimus nosmetipsos; si denique non uenimus facere uoluntatem nostram, sed imposuimus homines super capita nostra: quid non oportet fieri, ne forte contingat hec omnia nobis in insipientia 344 nostra et negligentia deperire?

5. Agite ergo, dilectissimi, et in his que cepistis, solliciti estote perseuerare et abundare magis, ut augeantur in dies incrementa frugum iustitie uestre. Etenim qui parceseminat, parce et metet; et qui seminat in benedictionibus, de benedictionibus et metet . Et certe modicum seminis incrementum,  non modica messis multiplicatio est. Hec nos, fratres, quia audito profectu uestro exsultauimus et delectati sumus, dignum duximus scribere caritati uestre, cupientes admonitos uos esse, ub obseruationes sanctas, que saluare possunt animas uestras, digna deuotione suscipiatis et amplectamini. Scitis enim quia hilarem datorem diligit Deus .  Orantem pro nobis uniuersitatem uestram Christus custodiat.





EPISTOLA CCCLXXXuI  . IOANNIS CASAE-MARII AD BERNARDUM ABBATEM. Solatur Bernardum de infelici expeditionis in Terram Sanctam successu.

Dilecto patri ac uenerabilii domino suo BERNARDO, Dei uoluntate ac gratia Clare-uallis abbati reuerendissimo, frater IOANNES minister suus, qualiscunque Case-Marii  abbas, feliciter currere, ac felicius Christi pietate consummare.

1. Memor dulcedinis ac familiaritatis, quam mihi indigno pietas uestra quondam exhibuit, aperire cogitationes mei cordis paternitati uestre, quasi coram positus, presumo, uestra magis de mansuetudine  confisus, quam de offensa suspectus. Spero namque affectionem ac dilectionem, quam erga uos habeo, pietatem uestram non latere; et si aliquid etiam stultum dicerem, confido uos benigne ac mansuete quasi patrem filio ignoscere. Dictum est mihi, pater carissime, quod de hac re, que non ita prospere, ut forsitan uolebatis, contigit , multum tristamini: eo quod Ecclesia Dei uel gloria, non sicut desiderabatis accreuit. Quapropter quod mihi pro hoc diu cogitanti Deus  in corde misit, uobis humiliter suggero, nimirum perpendens quod sepe paruo cuilibet Dominus aliquid ostendit, quod alicui magno et multis donis repleto uidere nequaquam concedit: sicut Moysi sancto, facie ad faciem cum Deo loquenti  , Iethro alienigena concilium dedit .

2. uidetur itaque mihi, quod omnipotens Deus de hac uia multum fructum fecit, non tamen eo ordine, quo ipsi uiatores arbitrabantur. Siquidem si hoc quod ceperant, sicut decet Christianos, iuste ac religiose prosequi uellent; Dominus cum eis esset, ac magnum fructum per eos perfecisset. Sed quoniam ipsi ad mala sunt deuoluti, et hoc nequaquam Dominum, qui auctor uie fuerat, a principio latere potuit; ut sua prouidentia in sui dispositione non falleretur, malitiam eorum in suam conuertit clementiam, et immisit eis persecutiones et afflictiones, quibus purgati ad regnum peruenire possent. Denique confessi sunt nobis qui redibant, quod uidissent  multos ibi morientes, qui libenter se mori dicebant, neque uelle reuerti, ne amplius in peccatis reciderent.

3. Sed ne in dubium ueniat quod dico, quasi patri meo spirituali in confessione aperio, quod patroni loci nostri, beatus Ioannes et Paulus, sepius nos uisitare dignati sunt: quos ego super hac re interrogari  feci, et huiusmodi sententiam responderunt, dicebantque multitudinem angelorum qui ceciderant, de illis qui ibi mortui sunt, esse restauratam. Hoc autem scitote, quod magnam uestri memoriam habuerunt, finemque uestrum cito uenturum predixerunt. Quia igitur 345 bene res, etsi non secundum hominum desiderium, tamen secundum Dei propositum euenit; uestre erit prudentie in ipso de hac re consolari, cuius solius gloriam queritis et desideratis. Idcirco namque uobis et exhortandi, et operandi gratiam in hoc negotio dedit, quia bonum, quod inde facturus erat, preuidit. Ipse igitur cursum uestrum feliciter compleat, nosque uobiscum in sua gloria constituat.



EPISTOLA CCCLXXXuII  AD PETRUM ABBATEM CLUNIACENSEM. Preuia sinceri in Petrum affectus et amoris protestatione, si quid acerbius litteris quibusdam scripserit, excusari rogat.


Reuerendissimo patri et amico carissimo PETRO, Dei gratia Cluniacensi abbati, frater BERNARDUS Clare-uallis uocatus abbas, in uero Salutari salutem.

Utinam sicut presentem epistolam, ita uobis mentem meam mittere possem! Sine dubio tunc clarissime legeretis, quid in corde meo de amore uestro digitus Dei scripserit, quid meis impresserit medullis. Quid ergo? incipio me iterum apud uos commendare? Absit. Iam pridem conglutinata est  anima mea anime uestre: et de personis imparibus pares animos fecit parilitas caritatis. Quid enim mee humilitati cum uestra sublimitate, si non inclinasset dignatio dignitatem? Ex tunc factum est, ut utrimque permiscerentur! et mea humilitas et sublimitas uestra: ut nec ego sine uobis humilis, nec sine me sublimis esse possetis. Hec dico, quia Nicolaus meus, imo et uester, in spiritu uehementi commotus, commouit me, asserens se uidisse epistolam nostram directam ad uos, in qua uoces amaritudinis claudebantur  . Credite amanti, quia nec in corde meo ortum est, nec ab ore meo extortum est, quod aures uestre Beatitudinis exasperaret. Multitudo negotiorum in culpa est, quia dum scriptores nostri non bene retinent sensum nostrum,  ultra modum acuunt stilum suum, nec uidere possum que scribi precepi  . Parcite hac uice quia, quidquid de aliis sit, uestras uidebo, et non credam nisi oculis et auribus meis. Cetera uobis communis iste filius planius et plenius uiua referet uoce. Ipsum tanquam me audietis, qui uos diligit, non uerbo, neque lingua, sed opere et ueritate. Salutate nobis sanctam illam multitudinem uestram; et orate, ut orent pro puero suo.





EPISTOLA CCCLXXXuIII  . PETRI uENERABILIS AD BERNARDUM ABBATEM CLARAE-uALLENSEM. Titulos et elogia respuit, et quanti Bernardum, eiusque amicitiam faciat, luculenter ostendit. Eiusdem quoque satisfactionem de iniuria litterarum libens admittit.


uenerabili et preclaro in membris Christi uiro, domino BERNARDO Clare-uallensi abbati, frater PETRUS humilis Cluniacensium abbas, post Deum et in Deo quod est.

1. Quid dicam? Loqui soleo: sed nunc mutus factus sum. Unde hoc? Quia littere uestre, que me eloquentem facere debuerant, mutum fecerunt. Quare? Tanta in illis, licet breuibus, legi, ut si ad respondendum me effundere conarer, magis tanciturnus  quam loquax uiderer. Sed graui homini, sed religioso loquor. Agendum est ergo, prout grauitas postulat; prout religio, etsi non mea, tamen uestra efflagitat. Quid enim? nonne uerum est quod dico? Breuis est epistola, sed multa respondendi materia. Fer, rogo, insulsum, si quid secus dixero quam oporteat. uere enim amicitie est, non solum salsa amici suscipere, sed et insulsa aut condire, aut tolerare. Accepi, 346 ut dixi, ex parte tua litteras, litteras singulares, litteras amorem dulcissimum, et honorem plus quam mihi, debitum pretendentes. Reuerendissimum me dicis, patrem nominas, amicum carissimum appellas. Gaudeo ad ista: sed salua ueritate, que ex Christo in te defluxit, duo precedentia nescio, tertium agnosco. Nam reuerendissimum  me esse ignoro; patrem, quantum ad te, me esse nego: amicum et carissimum tuum me non solum ore profiteor, sed et corde agnosco.

2. Ut enim de reuerendissimi et amici karissimi nominibus taceam, quorum, ut dixi, alterum nescio, alterum agnosco: de patris interim nomine hoc tibi, reuerende frater, scribo, quod singularis suo tempore, et preclarissimus religionis flos, domnus Guigo Prior Carthusiensis, mihi quondam scripsit. Scribebam ei frequenter, et sepe cum eo, uel uerbis ad inuicem collatis, uel litteris familiaribus delectabar, et eum in epistolis meis patrem nominabam. Tolerauit hoc primum, putans me finem facturam scribendi. At postquam me persistere uidit, et frequentibus  litteris patris nomen iterare, in hec uerba sanctus ille tandem prorupit. Scripsit namque mihi epistolam, in quam inter cetera hoc inseruit: »Unde petimus per eam, qua in nos indignos uestra feruent uiscera, dilectionem, ut quando nostre exiguitati uestra scribere dignatur serenitas, ita de propria cogitetis edificatione, ut infirmitatem nostram periculosa non infletis elatione.« Ac statim: »Et illud,« inquit, »pre omnibus ac super omnia quesumus, et  defixis in terram genibus obsecramus, ne uilitatem nostram patris nomine dignam ulterius estimetis. Satis et super satis est, si frater, si amicus, si filius appelletur, qui nec serui nomine dignus habetur.« Scripsit hoc ille mihi: scribo et ego hoc idem tibi. Sufficit, et multum sufficit, si fratris, si amici, si cari, uel karissimi nomine de te, uel apud te glorier: uel si quid tale aut te decet mittere, aut me docet suscipere. Hoc de premissa salutatione.

3. Sed quid de sequentibus? »Utinam,« inquis, »sicut presentem epistolam, ita uobis mentem meam mittere possem!« Et statim: »Sine dubio tunc clarissime legeretis, quid in corde meo de amore uestro digitus Dei scripserit, quid meis impresserit medullis.« uere hec uerba, saluo maioris mysterii  sacramento, sicut unguentum in capite, quod descendit de barba Aaron in oram uestimenti eius: uere ista sicut ros Hermon, qui descendit in montem Sion: uere etiam sic stillant montes dulcedinem, et colles fluunt lac et mel. Nec mireris, quia tam sollicite attendo, et teneo uerba tua. Non enim a qualicunque ore prolata scio: sed ab illius qui loqui non nouit nisi de corde puro, et conscientia bona, et amore non ficto. Noui hoc, inquam, ego, nouit et mecum orbis, non esse te de illorum numero, qui, iuxta Psalmum, uana locuti sunt ad proximum suum; non esse te de illis, quorum labia dolosa in corde, et corde locuti sunt . Idcirco quotiescunque placet Sanctitati uestre scribere mihi, non negligenter, non transitorie; sed studiose, affectuose scripta tua  suscipio, lego, amplector. Quis enim non sollicite legeret, non multo cum affectu amplecteretur et ea que premisi, et illa que sequuntur? »Iam pridem,« ais, »conglutinata est anima mea anime uestre et de personis imparibus pares animos fecit paruitas caritatis. Quid enim mee humilitati, cum uestra sublimitate, si non inclinasset dignatio dignitatem? Ex tunc factum est, ut utrimque permiscerentur et mea humilitas et sublimitas uestra; ut nec ego sine uobis humilis, nec uos sine me sublimis esse possetis.« Huiusmodi ergo uerba negligenter legenda sunt? Numquid non debent oculos legentis fixos tenere, cor rapere, animos unire? uideris, mi carissime, qui scripsisti, quid de his sentias: ego de his aliud sentire non possum, quam quod littera sonat, quam  quod a tanto, a tam ueraci, a tam 347 sancto homine dictum teneo. Nec, ut ipse dixisti, incipio me iterum apud te commendare. Adhuc iuuenes amare in Christo nos cepimus: et iam senes aut fere de amore tam sacro, tam diuturno dubitabimus? Absit, credite amanti, ut uerbis uestris utar, quia nec in corde meo ortum est, nec ab ore meo exortum est, ut de uerbis uestris quolibet modo, si tamen serio expromptis, aliquando dubitauerim. Unde quod in his, de quibus agitur, litteris scripsisti, amplector, seruo, custodio. Facilius mihi possent  auri mille talenta subripi, quam hec quolibet casu a corde auelli. Sed de his satis.

4. De reliquo unde me motum prudentia uestra putauit, hoc fuit. Pro negotio, quod uobis bene notum est, cuiusdam Anglici abbatis, continebant littere uestre  : »Quasi,« inquiunt, »subuersum sit iudicium, et de orbe perierit iustitia, et non sit qui eripiat inopem de manu fortiorum eius, egenum et pauperem a diripientibus eum.« Sed, si mihi creditis, sciatis prorsus inde me ita motum esse, sicut de se dicit propheta, licet ego propheta non sim: Ego autem tanquam surdus non audiebam, et sicut mutus non aperiens os suum; et rursum: Factus sum sicut homo non audiens, et non habens in ore suo redargutiones . Ego quidem  in istis offensus non sum. Sed, etsi offensus essem, multum satisfactum est, quando dixisti: »Multitudo negotiorum in culpa est, quia dum scriptores nostri non bene retinent sensum nostrum, ultra modum acuunt stilum suum, nec uidere possum que scribere precepi. Parcite hac uice: quia, quidquid de aliis sit, uestras uidebo, et non credam nisi oculis et auribus meis.« Parco igitur, et de facili ueniam tribuo. Non est apud me  etiam in offensis grauibus, labor grauis, ut ignoscam oranti, dem ueniam postulanti. Quod si in grauibus ignoscere labor non est, quanto minor in leuibus, aut nullus est?

5. De testamento domini Baronis Romani subdiaconi  , quod uestre Clare-uallensi et Cisterciensi  ecclesie, ex his que apud nos deposuerat, moriens fecisse dicitur; factum est quod a quibusdam personis, qui sibi hoc ab eo iniunctum esse dicebant, mihi scriptum est. uolo tamen uos scire, quia, sicut quidam, ut puto, testes ueridici astruunt, plus uobis in his contulit gratia Cluniacensis abbatis quam testamentum Baronis. Scio quidem, nec adeo expers sum diuinarum uel humanarum legum, ut nesciam, quod per posterius testamentum et legatum, et fideicommissum causa mortis rata sunt. Sed lego tamen alibi: »Nihil tam iuri naturali conueniens est, quam uoluntatem domini, uolentis rem suam in alium transferre, ratam haberi. Hoc ideo dico, quia, sicut teste premissi fatentur, quidquid Cluniaci deposuerat, totum Cluniaco dederat, nisi forte eum  recipere contingeret antequam presentem uitam finiret. Nolui tamen hoc uti priuilegio: sed quod, iuxta illorum testimonium, meum esse credebam, uobis uestrisque concessi. De electione Gratianopolitana  , contra quam nostri Carthusienses agunt, quid sentiam, in ore karissimi mei, uestrique fidelis Nicolai uobis retegendum diligenter reposui. Ipsum audite, et quod ab ore meo uobis retulerit, absque hesitatione uel minima uerum esse credite. Si que mandanda mente exciderunt, cum memor fuero, carissimo mihi in Christo mandabo. In fine  rogo quantum possum, et supplico, quod iam per quasdam uestri Ordinis personas mandaui: ut in hoc tanto sanctorum uirorum qui Cistercii conuenerunt, conuentu, mei, utique uestri, memoriam faciatis, meque, totum que Cluniacensis congregationis corpus eorum intente orationibus commendetis.



348 EPISTOLA CCCLXXXIX  . AD PETRUM ABBATEM CLUNIACENSEM Periucundas sibi fuisse Petri litteras, sed occupationum mole prepedito non licuisse prolixius respondere.

Charissimo patri et domino PETRO, Dei gratia Cluniacensium abbati, frater BERNARDUS Clare-uallis uocatus abbas, salutem et orationes.

 uidi litteras uestras paruo momento, sed non paruo affectu. Occupatus eram tanta occupatione, quantam uel uos scitis, uel scire potestis, amantissime pater. Abripui tamen me, et eripui uotis et responsionibus omnium: et inclusi me cum Nicolao illo, quem diligit anima uestra. Legi et relegi dulcedinem, et magnam dulcedinem, que de uestris litteris emanabat. Redolebant ille littere affectum uestrum, mouebant meum. Dolebam, quia sicut afficiebar, non ualebam rescribere. Nempe multa diei malitia euocabat. Conuenerat enim multitudo magna fere ex omni natione, que sub celo est. Me oportebat omnibus respondere: quia, peccatis meis exigentibus, in hoc natus sum in mundum, ut multis et multiplicibus sollicitudinibus confundar, et  urar. Hoc tantillum interim scribo anime mee: sed cum accepero tempus, ego accuratius dictabo epistolam, que lucidius aperiat diligentis affectum. De testamento Baronis, quod nobis misistis, in ueritate uobis mandamus, quia non sicut debitum, sed sicut datum accepimus. Gaudeo, quia de Gratianopolitano negotio ueritatem cognoui  . Illud autem scitote, quia multum incaluit cor meum ad uerba communis filii, que ex parte uestra retulit mihi. Paratus sum et non sum turbatus ad faciendam uestram, ubicumque potuero, uoluntatem. In conuentu Cisterciensi, uestri, tanquam specialis domini, et patris, et amici karissimi, et uestrorum, tam uiuorum, quam mortuorum, memoria facta est  . Salutat uos Beluacensis electus, ut uester  : uester est  enim.

Ego Nicolaus uester saluto uos in eternum, et oltra, et domesticam illam familiam, que lateri et spiritui uestro adheret  .



EPISTOLA CCCXC  . AD ESKILUM LUNDENSEM ARCHIEPISCOPUM, SEDIS APOSTOLICAE IN DACIA ET SUECIA LEGATUM  Amorem eius gratus et humilis agnoscit, suumque uicissim ostendit.


Amantissimo patri et domino ESKILO, Dei gratia Lundensi archiepiscopo, frater BERNARDUS Clare-uallis uocatus abbas, in uero Salutari salutem.

1. Scripta et salutationes uestras, imo affectiones cordis uestri, tam libenter suscepi, quam specialiter et diligo uos, et diligor a uobis. Inde est quod auditis tribulationibus uestris, eas non solum meas feci, sed et inueni: quia non possum te dolente non dolere, dulcissime pater, nec nisi molestus et anxius  tuas molestias et anxietates audire. Tangit et angit cor meum quidquid tuum exasperat: et quidquid illud sit quod te persequitur, non solum te persequitur, sed me tecum. Quidquid enim gratie et dilectionis impendere sibi possunt absentes amici, puto et me debere tibi, et mihi deberi a te. Audax sum, sed non mendax, et in hanc audaciam me compulit tue Sublimitatis dignatio. Quando enim id presumerem ego? quando tantam tantillus, et a tanto gratiam sperare auderem? Et si ego retribuere non potero, non est mortuus retributor meus, quia Dominus retribuet pro me . Dominus, inquam, in quo et pro quo tanta nos deuotione complecteris, tanta stringis affectione. Benedictus sanctus angelus tuus, qui pio pectori tuo id  suggessit: benedictus 349 Deus noster, qui persuasit. Glorior priuilegio amoris tui, refectus sum per carissimum fratrem nostrum filium tuum Guillelmum de abundantia suauitatis pectoris tui. Refectus sum per nuntium tuum, refectus sum per litteras tuas, refectus sum per omnes qui a te usque ad nos, uel per nos euadere possunt.

2. Utinam mihi datum esset desuper hec dicere, non dictare, ut me potius loquens, quam scribens aperire ualerem! Pro certo acceptior esset sermo uiuus quam scriptus, efficacior lingua quam littera. Oculi quippe loquentis fidem facerent dictis, et melius affectum uultus exprimeret, quam digitus. Sed quia illud absens per me non possum, per litteras,  que secundum in huiusmodi locum obtinent, satisfacio quantum possum. Nuntium tuum cum magna exsultatione uidimus, et negotium tuum, quantumcunque potuimus, muniuimus ad dominum  Papam  . De secreto autem uerbo illo  , quod tam ardenter ascendit in cor tuum, respondebit tibi ex parte nostra Guillelmus tuus: tuus, inquam, et specialiter tuus in uisceribus Iesu Christi. Posui enim uerba mea in ore eius, et ipsum audies tanquam me in negotio isto. Heu auellor, abripior! non licet ultra. Auocat diei malitia, reuocat turba superuenientium et epistolam potius rumpunt, quam finiunt. Sed nunquid quia faciunt ut paucis scribam facere poterunt ut parum diligam? Actum excludunt a me, non affectum. Ille semper tecum est, qui sui iuris est; et tecum erit quandiu fuerit, omni mihi amicitie iure colende, pie, ac reuerendissime pater.



EPISTOLA CCCXCI  . AD ABBATISSAM FABERNIACENSEM  . Monet de reficiendis non tantum domibus, sed et moribus, et de diligenti hospitalis cura.


BERNARDUS uocatus abbas de Clara-ualle A. abbatisse Faberniacensi, pudicitie et gratie titulum.

Fratres isti pro consilio animarum suarum paternitatem nostram adeuntes, de uestro bono studio,  quod in emendando loco, cui gratia Dei preestis, habere uos perhibent, non parum nos letificauerunt. Monemus autem et obsecramus deuotionem uestram, quod sicut reficiendis domibus, ita renouandis moribus operam detis. Non solum autem de monasterio, sed etiam de hospitali domo Dei, cui sub manu uestra predicti fratres deseruiunt, intentissime necesse est curam geratis: quatenus uidelicet ab omni exactione et infestatione ministrorum seu clientum uestrorum securam ac liberam custodiatis; quodque illorum prauo, ut audiuimus, consilio eidem domui ab aliis ante uos abbatissis collatum abstulistis, precamur ut restituatis. Sicut enim ad uestram sollicitudinem pertinet aliarum malefacta destruere aut corrigere; sic illarum, si qua bona  egerunt, non solum firma et inconcussa tenere, sed etiam augmentare et multiplicare debetis. Presbyterum quoque, qui in ipsa domo habitans, suam adhuc foris rem habere uidetur, aut proprium deserere aut de domo exire cogatis. ualete, et propter bonum quod de uobis audiuimus, de nobis, si quid ualemus, familiariter confidite.



350 EPISTOLA CCCXCII  . AD RADULFUM PATRIARCHAM ANTIOCHENUM. Humilitatem precipue ei inculcat.


Domino et patri reuerendissimo R. Dei gratia patriarche sedis Antiochene, frater BERNARDUS Clare-uallensis abbas, si quid prodest pauperis deuotio, et si quid potest peccatoris oratio.

Ut ad uestram Celsitudinem scribere auderem, nimirum uilis homuncio, non fuit presumptio, sed fiducia: nam et fr. Hatto id suggessit, et caritas persuasit. Itaque exhibito breui quidem, sed fideli debite uenerationis salutationisque obsequio, oro Deum omnipotentem, ut quem Petri dignatus est cathedra, dignum iudicet et corona. Ceterum, ut optime nouit prudentia uestra, non coronabitur, nisi  qui legitime certauerit. Hinc est, quod ipse, cuius hec uerba sunt, beatus Apostolus, cum sibi repositam coronam iustitie dicere uellet, premisit, quia bonum certamen certaui . Quod si militia est uita hominis super terram , quid pontificis uita, cui duplex profecto causa existit pugnandi, et pro se uidelicet, et sibi commissis? Pugnandum uero est aduersus carnis lasciuiam, aduersus nequitiam seculi, contra spiritualia nequitie in celestibus. Et quis ad hec idoneus? funiculus hic triplex difficile rumpitur. Has tres turmas fecere Chaldei ad depredandos greges Iob: carnem uidelicet, cum uitiis et concupiscentiis suis. Exsurgat Deus, et dissipentur inimici eius . Exsurgat, inquam, necesse  est, qui dixit: Sine me nichil potestis facere . Cum eo autem quid? Omnia in eo, inquit, possum, qui me confortat . In eo confortare et tu, pater, confortare, et esto robustus: accingere, sta in prelio, pugna fortiter pro gregibus tibi commissis, quos te necesse est Commissori ex integro reconsignare: pugna et pro te ipso, quia et pro te habes exigere rationem. Caueto tibi in loco excelso, quo stas: ne forte, quod absit, corruas, et tanto grauius conquasseris, quanto ex altiori corrueris. Sic locum aptum teneas, ut tamen altum non sapias, sicut dicit Apostolus: Noli altum sapere, sed time . Locus altus sensato homini non tam occasio est elationis, quam  causa timoris. Habet quidem honorem Ecclesia, sed habet et pauorem ruine: nec altus locus, sed altum supercilium reprehenditur. Et quisnam sedens in  alto demissum potest habere supercilium, nisi qui semper suspectum habet precipitium? Timor precipitii tumorem dominii reprimit. Quecunque uolumus ut faciant nobis homines, eadem et nos faciamus eis. Quis sibi non uelit deferri a subditis? utinam eque libenter et nos nostris prepositis deferamus. Alioquin pondus et pondus, mensura et mensura, utrumque abominabile est apud Deum . Abominabiles ergo apud Deum sumus, si non eodem pondere uel mensura superioribus exhibemus, quo a subiectis exigimus. Non possum satis mirari cautam humilemque Centurionis fidem et responsionem, qua legitur ad Saluatorem ita dixisse: Nam et ego homo sum sub potestate constitutus, habens sub me milites . O prudens et uere corde humilis anima!  dicturus quod prelatus esset militibus repressit extollentiam confessione subiectionis; imo premisit subiectionem, ut pluris sibi esset quod suberat, quam quod preerat: quod ipso uerborum ordine ostenderet, et bonam mentis compositionem bene ordinate orationis series indicaret. uolebam plenius ista prosequi, luculentiusque distinguere: sed uerecundia interuenit. Erit, cum potero scribere plura, securus, si tamen hec pauca uobis placere 351 cognouero. In fine obsecro, ut si uere mihi locus ille gratie apud uos manet qui dicitur, milites Dei, qui templum Ierosolymitanum inhabitant, in se experiantur, ut amore nostri sint uobis deinceps de commendatis commendatiores. Ex hoc siquidem magis et Deo placitus, et hominibus acceptus  eritis.



EPISTOLA CCCXCIII  . AD W. PATRIARCHAM IEROSOLYMORUM  . Ad humilitatem eum hortatur.

uenerabili domino et dilectissimo patri, Dei gratia Ierosolymorum patriarche W., BERNARDUS Clare-uallensis abbas, Spiritum ueritatis qui a Patre procedit.

1. Occasione accepta per uirum fidelem et amicum nostrum, latorem presentium, pauca uerba, in multis occupatus, scribo uobis, in multis occupato. Quod si presumptuosum cuilibet uideatur, et in hac parte iudicer, uenialis tamen est presumptio, que descendit ex amore. Sed, ne multa scribam,  cum pauca promiserim, ad rem ipsam ueniamus. Cum placuit uniuersorum Creatori Deo aperire altitudinem consilii sui super salutem generis humani,  sic dilexit mundum, ut Filium suum unigenitum daret, qui factus homo propter homines, de filiis hominum uocabit ad se quos uoluit, et electos de ceteris, et dilectos pre ceteris. Item et unum ex illis, quasi de electis electum, et dilectum pre dilectis, in specialem sui amoris gratiam separauit: cui uices suas committens, cum iam exaltatus a terra eleuatis manibus sacrificium offerret uespertinum, antequam in manus Patris sui spiritum commendaret, tanquam frater fratri, Matrem uirgini, uirgo uirginem commendauit. Quid sibi uult tale principium? diligenter attende.

2. Multos elegit Dominus, et principes fecit in populo suo, ut sit illis sacerdotii dignitas: sed te quadam familiari gratia collocauit in domo Dauid  pueri sui. Tibi soli de omnibus episcopis uniuersi orbis commissa est terra illa, que germinauit herbam uirentem, et facientem fructum secundum speciem suam, de cuius radice ortus est flos campi, et lilium conuallium. Te solum, inquam, elegit Dominus pre consortibus tuis, ut sis ei in episcopum familiarem, qui per singulos dies intreas in tabernaculum eius, et adores in loco, ubi steterunt pedes eius. Legimus olim dictum ad sanctum Moysen, quoniam mandatum accepit a Domino, quod traderet filiis Isrel: Solue calceamentum pedum tuorum; locus enim in quo stas, terra sancta est . Sanctus quoque locus, sed in illo figura; in isto autem ueritas expressa signo sanctitatis. Sanctus ille, sed iste sanctior. Quid enim simile cum ueritate?  quid simile habet illud, quod per speculum et in enigmate, cum gloria illa, que iam scisso uelo reuelata facie uidetur? Et tamen, cum hec omnia in figura contingerent et in forma futurorum, dictum est Moysi: Solue calceamentum pedum tuorum; locus enim in quo stas, terra sancta est. Et ego dico tibi, Solue calceamentum pedum tuorum; locus enim in quo stas, terra sancta est. Si adhuc affectus tui ex aliqua parte inuoluti sunt operibus mortuis, solue uelociter: locus enim in quo stas, terra sancta est. O quam metuendus est locus ille, in quo primum per uiscera misericordie Dei nostri uisitauit nos Oriens ex alto! O quam metuendus est locus ille, in quo primum occurrit pater filio reuertenti de regione dissimilitudinis, et accumbens super collum  eius stola glorie induit eum! O quam metuendus est locus ille, in quo dulcis et rectus Dominus uulneribus nostris uinum pariter infudit et oleum, in quo constituit nobiscum pactum federis pater misericordiarum, et Deus totius consolationis! Gratias tibi, 352 Domine, gratias tibi, quia bonum opus operatus es in medio terre, in medio annorum legis et gratie notum faciens illud. Cum enim iratus fueris, misericordie recordaberis. Ecce locus longe sacratior illo, in quo stetit Moyses, et longe nobilior: quia locus Domini, locus, inquam, illius est, qui uenit per aquam et sanguinem; non in aqua  tantum, sicut Moyses, sed in aqua et in sanguine. Ecce locus, ubi posuerunt eum. Quis ascendet in montem Domini? aut quis statuit in loco sancto eius? Solus iste ascendere debet, qui didicit a Domino Iesu Christo. esse mitis et humilis corde.

3. Humilis solus secure potest ascendere: quia humilitas non habet unde cadat. Superbus, etsi ascendat, stare tamen diu non potest, tanquam qui non supra pedes suos stare uoluit, sed alienum sibi assumpsit pedem, illum scilicet, quem propheta abhorrens, dicit: Non ueniat mihi pes superbie . Superbia enim non nisi unum pedem habet, proprie amorem excellentie: et ideo superbus diu stare non potest, tanquam qui non nisi uni pedi innititur. Quis enim staret in illo pede, in quo  ceciderunt qui operati sunt iniquitatem, angelus in celo, homo in paradiso? Si Deus naturalibus ramis non pepercit, homini, dico, quem gloria et honore coronauit, et constituit eum super omnia opera manuum suarum; et angelo, qui fuit initium uiarum Dei, plenus sapientia, et perfectus decore: multo magis timendum est, ne forte nec mihi parcat superbienti, non iam in loco uoluptatis, non in celi palatio, sed in ualle lacrymarum. Ut ergo secure stare ualeas, sta in humilitate; sta, non in uno pede superbie, sed in pedibus humilitatis, ut non moueantur uestigia tua. Humilitas enim duos habet pedes; considerationem diuine potentie, et proprie infirmitatis. O speciosi pedes, et firmi, nec tenebris ignorantie inuoluti, nec lubrico luxurie inquinati!  Tu ergo in alto positus, noli altum sapere, sed time, et humiliare sub potenti manu eius qui superborum et sublimium colla propria solet uirtute calcare. Noueris Ecclesiam commissam tibi, non sicut ancillam domino, sed, ut ad principium epistole reuertar, tanquam filio matrem, tanquam Mariam Ioanni, ut et de te ad eam dici possit, Mulier, ecce filius tuus; et de ipsa ad te, Ecce mater tua . Ita enim securus esse poteris ingrediens et egrediens, et pergens ad imperium eius, qui, etsi altus est, et in altis habitat, humilia tamen respicit in celo et in terra.



EPISTOLA CCCXCIu  . AD ARCHIEPISCOPUM LUGDUNENSEM. Pro abbate Athanacensi apud Lugdunum.


Lugdunensi archiepiscopo  , apostolice Sedis legato, BERNARDUS Clare-uallensis abbas, prouidere bona coram Deo et hominibus.

Si suauis opinio et odor bonus, quem de uobis habuit hactenus mater Ecclesia, in cuius horto germinastis sicut lilium, fuerit immutatus, non potero non dolere. Sicut cedrus in Libano exaltata est, sic estis hodie in Ecclesia Dei, amabilis, laudabilis, et charus omnibus. Magna sunt, que iam de uobis habemus, sed adhuc exspectamus maiora. Tene interim quod accepisti: non dabis famam tuam uidere  corruptionem. Melius est enim nomen bonum, quam diuitie multe. Quid fecisti de abbate Athanacensi  ? Iam iudicatus est, iam damnatus est, iam depositus, et locum perdidit abbatis, et officium. Quod factum est de eo, factum est citius, tanquam in momento et in ictu oculi, sicut erit in resurrectione mortuorum. Confidenter loquor uobis, quia plenitudo amoris excludit timorem. Tamen quid peccauit homo? quid tandem mali fecit 353 homo, cui laus est in Ecclesia Dei? Quod scimus, loquimur, quia testimonium bonum habet, et ab his qui foris, et ab his qui intus sunt. Ceterum, cum adhuc ignoretur utrum penes eum culpa sit, nec canonicum subterfugit examen; sicut nobis uidetur; uel stare debuit adhuc, uel cecidisse canonico iudicio  de cetero. Quid igitur? nec sponte confessum, nec aliis manifestum, uel ab his conuictum damnastis! Sed dicitis mihi: Cum in causa esset, decidit a causa. Non enim potuit producere testes illos, quos ei scripseram. Bene; quia non steterunt pro eo qui stabant contra eum: tanquam eis diceretur, Aut contra uos stabitis, aut iste deponetur. Illos, inquam, habere non potuit; sed potuit habere alios, quorum testimonia non minus essent credibilia testimoniis illorum quos habere non potuit. Sed iam ex alio latere causam inspiciamus. Esto, reus est; in media causa defecit, et innocentia, et causa. Et ubi est illud, »uitiatam causam licet releuare appellationis remedio?« Quod si appellantem noluistis audire, attamen appellato deferri oportuit. Neque enim decet  ut procedant de labiis uestris inconsiderata uerba, uel precipitata iudicia. Non, inquam, principem Ecclesie decent uerba precipitationis, presertim illa, que non in tenebris, sed in lumine proferuntur. Dico uobis, multos cum illo lesistis, et multi in persecutione eius dolebunt. Non faciam uobis uerbum absconditum. Multorum precibus rogabar scribere pro eo ad apostolicam Sedem, quorum non est tutum preces contemnere. Sed quomodo fieri poterat, donec prius conuenirem dominum meum, et carissimum meum Patrem? Conuenimus igitur uos uerbis pacificis, tanquam illum cuius honor semper fuit mihi cure, ut sententiam illam intempestiuam in locum suum reuocetis, et homo ille restituatur in gradum pristinum, donec causa eius cum maiori  cautela examinetur. Hec scribo uobis seruus uester, precipue pro uobis. Non enim contra uos, sed uobiscum stare uolo, et pro uobis, apud Deum, et apud homines.



EPISTOLA CCCXCu  AD ALuISUM ATREBATENSEM EPISCOPUM  . Non satis equam eius petitionem esse, ut Thomas de Sancto-Audomaro, qui se Clare-uallensibus deuouerat, dimittatur Bertinensibus, qui eum sibi ex uoto parentum uindicare uolebant.


uenerabili patri et amico nostro ALuISO, Dei gratia Atrebatensi episcopo, frater BERNARDUS uocatus abbas, salutem et nostras qualescunque orationes.

1. Rogastis nos pro ecclesia Sancti-Bertini, quam et uos diligitis, et nos ipsi diligimus, et dileximus ab initio. uerumtamen quod nunc rogat uenerabilis abbas eiusdem monasterii, utinam diligentius considerasset prudentia uestra, quale sit istud, non dicam facere, sed uel rogare. Neque enim dubito,  quin redarguissetis eum, tanquam qui delinqueret grauiter, et aduersum nos amicos suos, et aduersum ipsum, cuius animam querit; imo et aduersus Deum, cuius conatur immutare consilium. Quid enim, domine pater? id uobis persuaderi potuit, ut ab amico uestro tale aliquid peteretis? uocat Deus Thomam de celo, uocat ut exeat de terra sua, et de cognatione sua, et de domo patris sui, et ueniat in locum quem ipse ei ostendit: ego quis sum qui prohibeam spiritum Dei, 354 qui debeam impedire eum, qui proprias oues uocat nomine proprio; et ipse ante eas uadit, ut alium non sequantur, sed ipsum? Thomas paupertatem elegit, ego eum ad diuitias deliciasque remittam?

2. Nec ignoro, quin possint apud Sanctum-Bertinum  fratres suam ipsorum operari salutem: sed quos illuc uocauerit Deus  , ut unusquisque in qua uocatione uocatus est, in ea permaneat. Scio, scio ubi legerim: Nemo mittens manum suam ad aratrum, et respiciens retro, aptus est regno celorum . Quod nequaquam ego fraudare uelim carissimum filium meum Thomam, et animam que mihi a Deo commissa est. Unde satis admiror, quonam modo subripi potuerit tante discretioni, rem huiuscemodi postulare. Ego enim, quoniam de uestra, sicut scitis, dilectione presumo, paulo minus respondeam, quod ait Dominus ad filios Zebedei: Nescitis quid petatis . Nisi quod cogitaui, non sic de caritate presumendum, ut non etiam sacerdotali cathedre deferretur.

 3. Facite ergo morem uestrum: honorificate etiam in hac parte ministerium uestrum, et uiriliter iuuate etiam has Christi sponsas, ut eum ad quem uocantur sponsi thalamum, sine offensione, sine  dilatione mereantur intrare. Agite, inquam, ut amicus sponsi, qui stat et gaudio gaudet propter uocem sponsi: et sicut bene soletis iuuare ceteros, sic iuuate et istos, ut non solum non exstinguatis  spiritum Dei, sed et coadiutorem eius fidelem uos esse probetis. Hoc enim omnino certum sit Paternitati uestre, quoniam meo consilio siue permissione mea nusquam declinabunt. Scio enim quoniam ipse peccarem, et eos peccare facerem, si quid eis aliud consulerem, aut concederem. Reddant ergo uota sua que distinxerunt labia sua. Alioquin uiderint ipsi, quibus credant dicentibus: Ecce hic est Christus, ecce illic est. Quoniam oportebit eos mihi ante tribunal Christi super uoto suo, cuius ego testis sum, respondere.



EPISTOLA CCCXCuI  . AD RICUINUM EPISCOPUM TULLENSEM  . Excusat se apud eum, quod eius professum Willelmum ignorans susceperat.


uenerabili RICUINO, Dei gratia Tullensi episcopo, frater BERNARDUS dictus de Clara-ualle, cum pusillo sibi grege commisso, sospitatem et pacem.

Gratias agimus salutis Auctori, quod digni habiti sumus a uobis salutari. uerumtamen quantum nos salutatio letificat, tantum illa, quam subiunxistis, obedientia grauat: licet tamen grauati, fecimus quod iussistis. Simul coram Deo, et uestra sanctitate, teste etiam ipso uenerabili fratre Willelmo, nos excusamus, quod ignorantes uestrum esse  professum recepimus. Si culpa est, quod ita a nobis receptus est; ipsius, non nostra est. Post hanc nostram ueram ac puram satisfactionem, mereamur uestram gratiam et benedictionem. ualete. Optamus uos tam plenum dierum, quam uirtutum  tranquillo transitu mortem finire, sancte, et reuerendissime pater.



355 EPISTOLA CCCXCuII  AD ODONEM ABBATEM MAIORIS-MONASTERII PROPE TURONES  . Monachos, de quibusdam reditibus cum clericis contendentes, arbitrorum sententie acquiescere debere.

Reuerendissimo patri et domino ODONI, Dei gratia abbati Maioris-Monasterii, sanctoque et in Christi caritate iuncto conuentui, HUGO Pontiniacensis et BERNARDUS Clare-uallensis, spiritu ambulare, et querere semper non pigre faciem Dei Iacob.

1. Charitas, fratres, nos admonet scribere ad uos et pro uobis, et quod longe a uobis absumus, sed  locis, non animis. Porro animos facile in eamdem uestre fraternitatis unanimitatem conflauit fragrans ubique odor suauissimus famosissime sanctitatis. Ceterum ab heri et nudiustertius modice intra nos turbatum dolemus tante serenitatis participium. Subito nempe oborto nubilo fame subtristioris, haud dubium quin a facie aquilonis, operuit confusio facies nostras, quod de uobis tam insolitum, tam uestro nomini dissonum audiremus. Formidantes igitur iamiamque grauiter periclitari et famam uestram, et nostram pro uobis gloriam, si non sermo, qui exiit uelocius, euanuerit flatu secundior; fraterna curamus sollicitudine his litteris uestram commonere Reuerentiam de celeri correptione super malo, quod in dies diuulgare non parcit fama uolans.  Miramur sane aliquos uestrum  tanta uel simplicitate deceptos, uel cupiditate cecos, ut celeberrimo nomini non parcentes, unius altaris pauculos reditus  orbis glorie preferant. Non oportet, fratres, non oportet  ullis estimare temporalibus lucris testimonium, quod uobis ab antiquo, imo ab initio, ab his quoque qui foris sunt, conuersationis merito conquisistis. Sed forsan dicitis: Nos nemini iniuriam facimus. Tenemus nostra, parati, si quis ex aduerso est, subire iudicium. Recte. Sed quid, si alius responderit et dixerit, Hoc ipsum delictum est in uobis, quod causas habetis. Quare non magis fraudem patimini?  Quid, si legerit et alius: Si quis abstulerit tua, ne repetas: quinimo, percutienti in dextram maxillam, prebe et alteram; auferenti tunicam, prebe et pallium? 

2. Et hec uobis, hisque similia obiiceremus, nisi quod corrigere uos, quam confundere malumus. Hoc autem dicimus, tutius esse omni christiano, et  maxime monacho, possidere quidpiam minus in pace, quam cum lite amplius. Sic quippe canitis: Melius est modicum iusto, super diuitias peccatorum multas . Quid, quod de altari contenditur, et hoc aduersus filios Leui, id est aduersus clericos? Clericorum est altari deseruire, et de altario uiuere. Nobis nostra professio et antiquorum monachorum exempla uictum ex propriis prescribunt laboribus, et non ex sanctuario Dei. Huc accedit, quod eidem ecclesie, de qua presens disceptatio est, clerici soli deseruiunt, uosque cum illis partimini beneficium, cum quibus non exhibetis obsequium. Paulus clamat pro clericis, imo ante ipsum Moyses: Non alligabis os boui trituranti ; Item: Quis plantat uineam, et de  fructu eius non edit? Aut, Quis pascit gregem, et de lacte gregis non manducat?  uos autem per contrarium conuenimus: Qua audacia, o monachi, presumitis, seu uinum de uinea quam non plantastis, seu lac de grege quem non pascitis? Quo pacto ibi exigitis, ubi nichil exhibetis? Certe, si ita uultis, baptizate nascentes, sepelite morientes, uisitate iacentes, copulate nubentes, instruite rudes, corripite delinquentes, excommunicate contemnentes, absoluite resipiscentes, reconciliate penitentes: et in medio denique Ecclesie aperiat os suum monachus, cuius officium est sedere et tacere. Sic fortasse dignum se 356 probabit mercenarius mercede sua. Alioquin inuidiosum admodum est,  uelle metere ubi non seminaueris; sed et colligere quod alius sparserit, etiam iniuriosum.

3. Esto tamen: liceat et hoc ex dono episcopi, nec ulla iam reputetur iniuria, cum canonica excusat inuestitura. Ceterum de pacto uestro quid facitis? Siquidem Canonicis reclamantibus et causantibus de iniuria, placuisse tandem uobis, nisi fallimur, non negabitis causam uestram poni in manu Carnotensis episcopi, simul et comitis T.  ut quidquid pari utriusque consensu pro lite dirimenda definiretur, utraque pars irrefragabiliter teneretis. Optime plane, et consultissime. Tales quippe electi sunt mediatores, de quorum satis non solum probata equitate, sed et priuata, ut bene nouimus,  familiaritate confiditis. Quod igitur uiri boni, et ipse amici uestri super reformanda pace concorditer, nec dubium quin et fideliter definierint, quare uos iuxta condictum quod precesserat non tenetis? An idcirco non fideliter egisse putantur, quia uidetur nec equa commutatio, questus utique maioris ad minorem? Sic prorsus uidetur: sed querenti que sua sunt, sed ei qui pluris estimat nummos quam amicos, pecuniam quam iustitiam, ac terrenam possessionem super fraternam dilectionem. Si de mundo fuissetis, et mundus quod suum erat diligeret; tam non mirum, quam nec insolitum uideretur: nunc uero filii lucis et pacis, luci tenebras, paci res preferunt temporales. Tales profecto deplorat prophetica lamentatio: Et qui, inquiens, nutriebantur  in croceis, amplexati sunt stercora .

4. Merito, aiunt, nolumus tenere concordiam, in qua pars nostra grauari cognoscitur. Quid, si pars altera grauari uideretur? Tunc prorsus, tunc equa et iusta concordia iudicaretur. uerumtamen hoc ante pactum cautum esse debuit. Ubi enim non est lex, nec preuaricatio. Nunc autem lex pacti iam commodum non considerat, sed condictum. Quid ad hec dicitis, qui contradicitis? qui, dum uos fingitis consultores, proditis turbatores, tergiuersatores, preuaricatores. Aut negate pactum, aut implete. Quid enim? an non negatis quidem conuentionem, sed causamini circumuentionem, culpamque refertis in episcopum, quasi non egerit simpliciter uobiscum; sed cum astu et dolo uos ceperit, et induxerit in eamdem,  cuius uos modo penitet, pactionem? Dicere potestis: sed mirum cui persuadere; mirum si uos uel ita suspicari. Nequaquam, inquiunt; sed non debet stare quod absque nostro consilio factum est, hoc est sine assensu totius capituli. Quid? quod abbas statuerit cum consilio seniorum, stare non debet, si non omnes consenseritis? Itane in Regula uestra manifestam super hoc sententiam aut non attenditis, aut contemnitis? Mandat siquidem ut fratres ad consilium uocati, singuli sic respondeant quod senserint, quatenus defendere non presumant quod responderint: sed abbas, auditis singulorum sententiis, quam potissimum ipse elegerit, ei omnes sine contradictione acquiescant .« Si ergo in quibuscunque disponendis preeminet  auctoritas abbatis, Regula item prescribente, quia in abbatis arbitrio pendet omnis ordinatio monasterii; patet quod inobedientes uos ac rebelles esse probatis, qui pactum quod abbas formauit, contra eius uoluntatem labefactare conamini. Nisi forte et ipse in corde et corde locutus est, ut quod palam per se edificauit, clam per suos destruat; et sic preuaricatorem se quoque constituat. Quod quidem absit ut credamus: nam de optimo uiro id tantum suspicari, pessimum est. Non nos sane latet scrupulus nonnullorum, qui plusquam oportet iusti, nodum in scirpo querebant, dum absque Simonia istiusmodi commutationes inter ecclesias posse fieri  non putarent. Sed de hoc, ut arbitramur, uobis utique curiosius sciscitantibus, catholicorum et eruditorum uirorum responsionibus satisfactum est: 357 aut si quo minus; in promptu est etiam nunc ex auctoritate canonum affirmare, quod fas sit de rebus ecclesiasticis fieri permutationes, prout ecclesiis uidebitur expedire. Hec aduersus illos, qui se de his quorum sua nichil interest presumptuosius intromittentes, semper parati sunt iniuriam concitare  .



EPISTOLA CCCXCuIII  . AD GUIDONEM ABBATEM ET FRATRES ARREMARENSES. Rogatus ab Arremarensibus, ut Officium de sancto uictore ipsorum patrono componat, tenuitatem suam et operis difficultatem pretendit, exponens qualia esse oportet que publice adhibentur diuino cultui: cantus quoque ecclesiastici leges describit.


uenerabili GUIDONI abbati Arremarensi  , et sanctis qui cum eo sunt fratribus, BERNARDUS seruus Sanctitatis eorum, seruire Domino in sanctitate.

1. Petis, carissime mihi Guido abbas, et tecum pariter qui tecum sunt fratres, dictare me aliqua uobis legenda solemniter, uel canenda in festiuitate sancti uictoris, cuius apud uos corpus sacratissimum requiescit. Cunctanti instas, dissimulantem urges; meam, etsi iustam, uerecundiam dissimulans. Ipse adhibes mihi et alios precatores, quasi sit aliquid, ad inclinandum me tue uoluntati, tua ipsa uoluntate cogentius [al. conuenientius]. uerum  tu, uel proprio iudicio consulens, cogitare debueras, non affectum erga me tuum, sed meum in Ecclesia locum. Sane altitudo negotii non amicum desiderat, sed eruditum, sed dignum: cuius auctoritas potior, uita sanctior, stilus maturior et opus illustret, et consonet sanctitati.

2. Quantulus ego in populo christiano, cuius littere in ecclesiis lectitentur? aut quantula mihi ingenii eloquiiue facultas, ut a me potissimum festiua et plausibilia requirantur? Quid? quem celi habent laudabilem et laudatum, ego de nouo laudare incipio super terram? Supernis uelle addere laudibus, detrahere est. Non quod glorificatos ab angelis, homines iam laudare non audeant: sed quia in solemnitate celebri [al. solemni], non nouella audiri decet  uel leuia, sed certe authentica et antiqua, que et Ecclesiam edificent, et ecclesiasticam redoleant grauitatem. Quod si noua audire libet, et causa requirit; ea, ut dixi, recipienda censuerim, que cordibus audientium, quo gratiora, eo utiliora reddat et eloquii dignitas, et auctoris. Porro sensa indubitata resplendeant ueritate, sonent iustitiam, humilitatem suadeant, doceant equitatem: que etiam lumen ueritatis mentibus pariant, formam moribus, crucem uitiis, affectibus deuotionem, sensibus disciplinam. Cantus ipse, si fuerit, plenus sit grauitate  ; nec lasciuiam resonet, nec rusticitatem. Sic suauis, ut non sit leuis; sic mulceat aures, ut moueat corda. Tristitiam leuet, iram mitiget;  sensum littere non euacuet, sed fecundet. Non est leuis iactura gratie spiritualis, leuitate cantus abduci a sensuum utilitate, et plus sinuandis intendere uocibus, quam insinuandis rebus.

3. En qualia oportet esse que in audientiam Ecclesie ueniunt, qualemue horum auctorem. Numquid talis ego, aut talia que paraui? Et tamen de paupertate 358 mea, te pulsante, te inquietante, et si non quia amicus es, certe ob tuam importunitatem surgens, iuxta uerbum Domini, prestiti quod petisti . Prestiti dico, non quod tibi ad uotum, sed quod mihi ad manum uenire potuit, pro posse utique meo, non pro uelle tuo. Seruata tamen antiquorum ueritate scriptorum, que tu mihi transmiseras, de uita Sancti duos Sermones dictaui   qualicunque sermone meo: illud quantum potui cauens, ut nec breuitas obscuros, nec prolixitas redderet onerosos. Deinde, quod ad cantum spectat, hymnum composui, metri negligens, ut sensui non deessem. Responsoria duodecim, cum antiphonis uiginti septem suis in locis disposui, addito responsorio uno, quod prioribus uesperis assignaui; itemque duobus aliis breuibus ipso die festo pro uestra regulari consuetudine, uno ad Laudes, altero ad uesperas decantandis. Et pro his omnibus mercedem flagito, sequor retributionem. Quidni sequar?  Siue placeant, siue non; mea non refert, qui quod habui, dedi. Ergo merces mea, oratio uestra.



EPISTOLA CCCXCIX  . AD LELBERTUM ABBATEM SANCTI-MICHAELIS  . Monachum quemdam a peruerso peregrinationis proposito dehortatus, remittit ad suum monasterium.

Patri et amico suo LELBERTO, Sancti-Michelis abbati, frater BERNARDUS, eorum, qui in Clara-ualle sunt, seruorum Dei inutilis seruus, debitum dilectionis affectum.

Hic filius uester peregrinationem, quam, etsi uestra licentia susceperat, nostro consilio deserens, ad uos reuersus est. Cum enim cognouissemus, uiam illam et eum requisisse per leuitatem, et uos ob  illius improbitatem annuisse; dure, ut dignus erat, increpatum reuerti persuasimus, sue siquidem, quantum coniicere potuimus, leuitatis et improbitatis penitentem, ac de cetero emendationem pollicentem: rectius iudicantes, quantumlibet reum in suo monasterio monachum penitentiam agere, quam foris uagando prouincias circumire. Neque enim terrenam, sed celestem requirere Ierusalem, monachorum propositum est; et hoc non pedibus proficiscendo, sed affectibus proficiendo. uos autem, pater, non molestam habeatis eius reuersionem, etsi  suspectam habeatis eius conuersationem: quin potius gaudete, quia hic filius uester mortuus fuerat, et reuixit; perierat, et inuentus est   .



EPISTOLA CD  . AD ABBATEM LAETIENSEM. Fratrem Robertum recipi, et benignius tractari, ac statutum abbatis sibi renuntiari cupit.

uenerabili patri Letiensis  monasterii, ac filiis eius, frater BERNARDUS, seruorum Dei, qui in Clara-ualle sunt, inutilis seruus, seruire Domino in timore, et exsultare ei cum tremore.

Remisimus uobis fratrem Robertum, primum pro eo et cum eo precantes, ut clementius cum ipso 359 agatur in recipiendo, quam cum ceteris solet fugitiuis reuertentibus. Non enim par esse debet  pena, ubi dispar est causa. Deinde ut ab obedientia  , in qua cum periculo  anime sue diu inuitus detentus est, amoueatur; et ad aliam, in qua securius et salubrius uiuat, transferatur. Alioquin, quantum intentionem hominis attendo, timeo ne illum irreuocabiliter amittatis. Ceterum autem audiuimus dominum abbatem grauiter infirmari: cuius nobis uel uitam, uel mortem flagitamus citius renuntiari, ut aut de uita, licet mortali, recipiamus gaudium; aut de morte, licet uitali, luctum; siue, ut uerius fatear, de qualibet et gaudium simul et luctum. De uita quidem ipsi condolentes [al. de uita utique ipsi condolentes], quod sit retardatus; sed nobis gaudentes, quibus est reseruatus: de morte uero ipsi nimirum congratulantes pro adepto  premio, nobis autem gementes pro adempto necessario.



EPISTOLA CDI  . AD ABBATEM BALDUINUM DE CASTELLIONE. Timorem ei eximit, ex imprudenti cuiusdam uerbo natum.

Et in hoc cognoui quod diligis nos, quoniam timuisti nos. uerumtamen gaude, quia timor, quem timebas, non accidit nobis. Diligenter est res inquisita,  quemadmodum monuisti, et inuentus est dolus in ore eius qui ista dixit tibi. Unum e duobus nullatenus dubites, hominem uidelicet aut ex malignitate, aut ex suspicione locutum. Procul dubio conuertetur dolor eius in caput eius, et in uerticem ipsius iniquitas eius descendet. Reus est enim illius rei, quam alteri conatur impingere.



EPISTOLA CDII  . AD BALDUINUM NOuIOMENSEM EPISCOPUM  . Puerum ei facete commendat.

Domino BALDUINO Nouiomensi episcopo, frater BERNARDUS Clare-uallis uocatus abbas, melius quam meruit.

Mitto uobis puerum istum presentium latorem, comedere panem uestrum, ut probem de auaritia  uestra, utrum cum tristitia id feceritis. Nolite lugere, nolite flere: paruum uentrem habet, paucis contentus erit. Gratiam tamen uobis habemus, si doctior a uobis, quam pinguior recesserit. Maneries  locutionis pro sigillo sit, quia ad manum non erat, nam neque Gaufridus uester.



EPISTOLA CDIII  . AD HENRICUM ARCHIDIACONUM  . An ualeat Baptismus hac uerborum forma collatus, »Baptizo te in nomine Dei, et sancte et uere crucis.«

Dilecto suo HENRICO archidiacono, frater BERNARDUS Clare-uallis uocatus abbas, salutem et orationes.

1. Breuiter uobis de proposita questione respondemus,  sine preiudicio tamen sanius sapientis. Raptum ex utero puerum ob periculum mortis laicus quidam, ut dicitis, baptizauit, communem uerborum formam non tenens, sed dicens: »Baptizo te in nomine Dei, et sancte et uere crucis.« Queritis, utrumnam baptizatus sit puer; an magis, si uiuit, baptizandus  ? Ego uere hunc baptizatum puto: nec sonum uocis, ueritati fidei et pietati intentionis  preiudicare potuisse. Ut enim taceam, quod in nomine Dei unam expressit substantiam 360 Trinitatis; in eo ipso quod addidit, »sancte et uere crucis,« manifeste commendauit Dominicam passionem. Nisi forte putamus Apostolum contra id quod quidem alio loco dixerat, qui gloriatur, in Domino glorietur ; in ipsa ligni substantia, et non magis in Crucifixi gratia gloriari, cum diceret: Mihi autem absit gloriari, nisi in cruce Domini nostri Iesu Christi . Neque enim, cum iuxta communem Ecclesie constitutionem baptizantes dicimus, »In nomine Patris et Filii et Spiritus sancti,« aliud intelligendum est, quam in confessione Trinitatis. Porro autem confessio sancte crucis, non nisi Crucifixi confessio est. Legimus sane  in Actibus apostolorum, non modo: »In nomine Patris et Filii et Spiritus sancti,« uerum et in nomine Domini Iesu Christi aliquos baptizatos .

2. Pergitis autem querere de ipso baptizatore, utrumnam peccauerit, an uero et aliis formam hanc liceat imitari. Quasi uero consequens sit, ut, si in facto hominis ipsa eum uidetur excusare simplicitas, ut aut nullum, aut non magnum peccatum fuerit; continuo etiam inueniantur excusabiles, qui sua temeritate, contra formam Ecclesie, nouum baptizandi uellent inducere morem. Quod si quis eum peccasse contendit, ego tantum non crediderim fuisse peccatum, ut uel baptizatoris, uel ipsius qui baptizatus est, potuerit preiudicare saluti. Neque enim ecclesiasticam contempsisse formam, sed ex deuotione  quadam festinantis fidei in hanc uocem erupisse uidetur.



EPISTOLA CDIu  . AD ALBERTUM INCLUSUM. Consulit ei semel in die refici, et mulierculas prorsus non admittere.

Frater BERNARDUS de Clara-ualle, fratri ALBERTO incluso, bonum certamen certare.

Petis a me, ut nescio quam ieiunii obseruantiam, quam a me intra tuam cellam requisieras, ac muliercularum colloquia, que et tibi uidelicet a me recordaris fuisse prohibita, mea licentia possis admittere: que utique propter inopiam, ut scribis, non potes euitare. Ego iam nullam super te usurpo mihi potestatem.  Consilium tibi dedi, non preceptum, semper uel semel in die comedere; feminarum uisitationes uel colloquia omnino non admittere; tuarum te opere manuum sustentare, multaque alia, que longum est modo commemorare. Quod si huiusmodi sumptus nequaquam tibi ad opus tam sumptuosum suppetere cerneres, non deberes incipere quod consummare non posses. Hoc tibi tutum credidi consilium: hoc nec meo cogeris tenere precepto, nec tamen meo mutabis consilio. uale.



EPISTOLA CDu  . AD G. ABBATEM. Fratri cuidam ad uiuendum more communitatis sat uirium esse.

Domino G. abbati, frater BERNARDUS, quidquid  sibi.

Scito fratrem G. ex quo uenit de Crista, ubi medicamina sumpsit, Conuentum per omnia, tanquam unum de ualidioribus, firmissime tenuisse, nec ei quidquam in alimentis preter quod commune fuit, indultum fuisse; ad uigilias iugiter cum aliis exstitisse. Ex hoc iam, si aliter apud uos egerit, non ei consentiatur. Certum enim sit uobis, non esse corporis egritudinem, sed anime passionem. uale.



361 EPISTOLA CDuI  . AD ABBATEM SANCTI-NICOLAI.

Dulcissimo amico et coabbati suo de Sancto-Nicolao  , frater BERNARDUS de Clara-ualle, spiritum pietatis.

 Hostis Christi diabolus fecit morem suum, seducendo christianum; nos quoque, ad quos forte deuenit, nichilominus, prout potuimus, fecimus nostrum, corrigendo seductum. Restat itaque, ut et uos, quod uestrum est, faciatis, suscipiendo correctum; et sic omnes in communi speremus, Deum etiam quandoque quod suum est facturum, redditurum scilicet unicuique secundum opera sua.



EPISTOLA CDuII  . AD ODONEM ABBATEM BELLI-LOCI. Monet depositum pauperi sine dilatione reddendum.

Fratri et amico suo ODONI, abbati regularium clericorum Belli-Loci, frater BERNARDUS, monasterii Clare-uallis dispensator indignus, salutem.

 Depositum nuius hominis, quod, ut ipse ait, apud uos seruandum commisit; nec bonum est uobis, nec honorificum quod detinetis, si tamen detinetis  . Hinc enim deplanctum  ad me facere uenit, utique propter familiarem specialemque amicitiam, quam inter me et uos esse audiuit. De qua etiam ipse presumens, ad reuerentiam uobis dico, quare non potius calicem de altari uendidistis, quo tam importunum clamorem reprimeretis, si bos uel equus non erat uobis qui uenumdari posset, ut is quod suum erat, reciperet? Parcite, queso, persone uestre, parcite bono nomini domus uestre, parcite sacre, que nunc est, Quadragesime; et pauperi, quod sine excusatione debetur, sine dilatione reddatur, antequam res amplius diuulgetur, et iam non sine maiori  dedecore persoluatur.



EPISTOLA CDuIII  . AD W. ABBATEM TRECENSEM  . Clericum delicatum seculo ualedicentem abbati Trecensi commendat, ueritus rigori Clare-uallensium imparem fore.

Amico et conseruo suo domino W. abbati canonicorum  clericorum Trecensium, frater BERNARDUS ecclesie Clare-uallis seruus inutilis, salutem in Domino.

Clericum istum relinquentem seculum, nobiscum manere cupientem, ad uestrum potius Ordinem, timens ne nostri difficultate frangeretur, confugere persuasi. Commendamus ergo uobis eum, utpote  nobis bene cognitum, et honeste morigeratum, et in litteris eruditum; postremo tanquam Dei seruum, quem per Dei gratiam credo uobis futurum fidum solatium. Neque enim ipsum tam propter se, quam propter uos, quem diligimus sicut nos, ad uos ire uolumus: quem propter uite sue meritum libenter  retineremus, nisi esset illa causa, quod clericum delicatum, laboris inexpertem, suscipere formidamus. uale.



362 EPISTOLA CDIX  . AD RORGONEM DE ABBATIS-uILLA  . Monet corpoream presentiam non magni pendendam: rogat terram quamdam incultam religiosis attribui.

uiro illustri, etiam nobis quoque dilecto, RORGONI de Abbatis-uilla, BERNARDUS Clare-uallis uocatus abbas, salutem et nostras orationes.

Perlatum est ad nos, quod gratum tibi esset, si presentie et colloquii nostri copiam habere ualeres; et hoc ideo, quia unum de seruis Altissimi me esse credit tua benignitas. Et ego dico tibi, quod pro hac tua humilitate, et pro bona tue nobilitatis fama,  quam audiuimus, mihi quoque iucunda foret tua presentia. Sed licet hoc in nos humane pietatis bonum laudabile sit, non tamen perfectum. Nam hec corporalis quidem est uisio, et breuis, et nobis cum ceteris animantibus communis. Magis ergo ad illam eterne societatis iucundissimam uisionem suspirare debemus, et bonis operibus insistere, ut ad illam perueniamus. Rogamus tuam Dilectionem, ut terram illam, que tui iuris est in parecia de Currenni, de qua dilectus et familiaris noster abbas de Alchi  tecum locutus est, et que deserta et inculta tibi, tuisque antecessoribus usque nunc inutilis fuit, ecclesie de Alchi in eleemosynam concedere digneris: quatenus et anime tue, et animabus  antecessorum et successorum tuorum, apud Deum hoc tuum proficiat beneficium.



EPISTOLA CDX  . AD GILDUINUM ABBATEM SANCTI-uICTORIS  . P. Lombardum commendat.

Reuerendis patribus et dominis, et amicis karissimis,  G. Dei gratia uenerabili abbati Sancti-uictoris Parisiensis, et uniuerso conuentui sancto, frater BERNARDUS Clare-uallis uocatus abbas, salutem et nostras qualescunque orationes.

Necesse habemus multa requirere, quia multa requiruntur a nobis: nec amicis possumus parcere, quia ab aliis amicis non parcitur. Dominus Lucensis episcopus, pater et amicus noster, commendauit mihi uirum uenerabilem P. Lombardum  , rogans ut ei paruo tempore, quo moraretur in Francia causa studii, per amicos nostros uictui necessaria prouiderem: quod effeci, quandiu Remis moratus est. Nunc commorantem Parisius uestre dilectioni commendo, quia de uobis amplius presumo: rogans ut placeat uobis prouidere ei in cibo per  breue tempus, quod facturus est hic usque ad Natiuitatem beate uirginis Marie. uale.



363 EPISTOLA CDXI  . AD THOMAM BEuERLACENSEM PRAEPOSITUM  Suauissima sane et melliflua epistola, qua Thomam inuitat ad uitam religiosam, peccatis etiam quibuscunque non obstantibus. Bone conscientie nichil preferri posse in hoc mundo.

Bone spei iuueni THOMAE, uenerabili Beuerlacensi preposito, frater BERNARDUS, pauperum Christi de Clara-ualle seruus, secundum nomen, apostolice hereditatis omen.

1. Ut ad te ignotus scriberem, is qui te nouerat Iuo suggessit, caritas persuasit. Ille sibi liquido comperta de te nobis retulit que uoluit: illa que  omnia credit , audire non potuit otiose. Non, inquam, otiose, quantum quidem ad nos, quos profecto audito illo mox compulit ad scribendum tibi, ad te exhortandum, ad orandum pro te. An uero tibi non infructuose, tu uideris. Placent, fateor, que audiuimus de te ab his qui te nouerunt; non quidem generositas sanguinis, non corporis elegantia, non forme decus, non rerum copia, uel fastigia dignitatum: hec siquidem et his similia gloria carnis sunt, et flos feni: sed uiuacitas ingenii, et morum ingenuitas, maximeque is, quem nuper te aiunt inter diuitias concepisse, sancte paupertatis amor. Unde et nos gratulantes admodum, bonam de te spem concepimus, que utinam non confundat. Utinam nostrum hoc gaudium cito perueniat  usque ad Angelos qui de tua penitentia et conuersione, sicut et de ceteris peccatoribus, iucundum exspectant festiuumque conuiuium. Florem tue iuuentutis, et tante indolis specimen, o si mihi in manibus uenire contingat! si liceat Deo seruare immodicum [f. imminutum], illibatum offerre in odorem suauitatis!

2. Sed forte me sero locutum tua responderit conscientia, quod iam non ualeat illibata seruari, quam multis te fortasse sentis maculasse criminibus.  Non me sane terret hoc, et peccator non horreo peccatorem: nec egrum sperno, cum ipse me sentiam egrotare. Sed etsi me sanum putas, non recuso infirmus infirmo fieri, ut infirmum lucrifaciam; libenter audiens et in hoc Pauli consilium, qui ait: uos qui spirituales estis, huiusmodi instruite in spiritu lenitatis; considerans teipsum, ne et tu tenteris . Nec reputo immanitatem morbi, cogitans peritiam medici, simul et pietatem sepe mihi expertam in propriis magnisque languoribus. Quantislibet sordeas uitiis, quantumuis fedam geras conscientiam, horrendisque licet sceleribus tuam adolescentiam sentias inquinatam; etsi inueteratus dierum malorum computrueris tanquam iumentum in stercore suo: mundaberis sine dubio,  et super niuem dealbaberis, renouabiturque ut aquile iuuentus tua. Scio denique qui ait: Ubi abundauit delictum, superabundauit et gratia . Bonus Medicus, qui sanat omnes infirmitates anime, replens in bonis desideria eius .

3. Magne diuitie bona conscientia. Et reuera quid ditius in rebus, uel dulcius? quid in terra quietius atque securius? Bona conscientia damna rerum non metuit, non uerborum contumelias, non corporis cruciatus: quippe que et morte ipsa magis erigitur, quam deiicitur. Quid, queso, in bonis terre tante compares felicitati? quid tale mundus blandiens suis offerat amatoribus? quid simile uel mentiens polliceatur insipientibus? Si infinita predia,  si ampla palatia, si infulas pontificales, et sceptra regnorum; nonne, ut cetera taceam discrimina, sine quibus talia nec acquiruntur, nec retinentur, una superueniente morte simul omnia dimittuntur? Scriptum namque est, Dormierunt somnum suum, et nichil inuenerunt omnes uiri diuitiarum in manibus suis . At uero bona bone conscientie reuirescunt, in laboribus non arescunt, nec in morte euanescunt, sed reflorescunt: letificant uiuentem, morientem consolantur, reficiunt mortuum, nec deficiunt in eternum. Sed quid moror in uerbis, cum 364 modo sim uerba factis implere paratus? In promptu certe tibi est, aut me probare mendacem aut te diuitem. Tantum ueni, et experire. Quam  letis gressibus occurremus cum panibus fugienti, quam letis amplexibus excipiemus filium adolescentiorem? Cito proferetur stola prima, et dabitur annulus in digito, diceturque: Hic filius meus mortuus fuit, et resurrexit; periit, et inuentus est .



EPISTOLA CDXII  . AD T. ADOLESCENTEM QUI uITAM MONASTICAM uOuERAT.

Dilectissimo filio suo T. BERNARDUS Clare-uallensis abbas, exire obuiam sponso et sponse.

 1. Ut uerbis tibi familiaribus loquar; homo est animal rationale, mortale. Aliud nobis gratia Creatoris, aliud nobis intulit meritum peccatoris. In uno sumus consortes angelice nobilitatis, in altero bestialis infirmitatis. Utrumque tamen debet excitare nos, et eleuare ad querendum Dominum, et timor mortis, et dignitas rationis. Memor esto uerbi tui, in quo mihi spem dedisti. Fructum promissionis requiro, tempus requisitionis aduenit: noli ibi trepidare timore, ubi non est timor. Non onus est, sed honor, seruire Domino in letitia. Inducias tibi dare non possum: nichil enim certius morte, nichil hora mortis incertius. Sed quid dicemus de tenera etate tua? Poma sepe ante maturitatem auelluntur de arboribus, uel manu, uel turbine. Quid de specie  et pulchritudine tua?

O formose puer, nimium ne crede colori:
Alba ligustra cadunt, uaccinia nigra leguntur. 

Exi, exi cum Ioseph de domo Pharaonis; et Aegyptie domine, id est glorie seculari, pallium relinque. Exi de terra, et de cognatione tua; obliuiscere populum tuum, et domum patris tui; et concupiscet Rex decorem tuum. Puer iehsu non inuenitur inter affines et notos. Egredere de domo patris tui in occursum eius: quia ipse egressus est propter te de domo Patris sui. A summo celo egressio eius. Merito inuenit illum mulier, que a finibus suis egressa clamabat, dicens: Miserere mei, Fili Dauid. Ille autem, quoniam diffusa est gratia  in labiis suis, cito respondit ei: O mulier, magna est fides tua! fiat tibi, sicut petisti .

2. Satanas Satanam potest eiicere: sed Spiritus ueritatis nunquid erit sibi contrarius? Ipsum credo fuisse, qui de conuersione tua mecum per os tuum loquebatur. uide ergo ut non declines ad dexteram, uel ad sinistram: sed uenias in Claram-uallem secundum uerbum tuum. Hoc tibi breuiter et secreto scripsi, mandans per dilectum filium nostrum Girardum, amicum tuum. Nihil excusationis pretendas. Si studium est in causa, si adhuc doceri uis, et esse sub magistro: Magister adest, et uocat te, ille scilicet, in quo sunt omnes thesauri sapientie  absconditi. Ipse est, qui docet hominem scientiam, qui linguas infantium facit disertas, qui aperit, et nemo claudit; claudit, et nemo aperit.



EPISTOLA CDXIII  . AD RAINALDUM ABBATEM  . Nouitium in proposito confirmatum benigne recipi postulat.

Domino abbati RAINALDO, frater BERNARDUS, quidquid sibi cupit gratie spiritualis.

Laudo prudentiam, qua monachum propter nouitium tristare timuistis: sed magis approbo humilitatem, qua factam uobis iniuriam, et tam grandem iniuriam, tam patienter tulistis: incomparabiliter  autem prefero caritatem, qua calamum quassatum non patiendo conteri, nostrum expetere consilium ei suadere curastis. O prudens humilitas, humilisque caritas, sic parcens monacho iniurianti, ut non deesset nouitio fluctuanti! Quantum ergo potui confirmatum, et omnia, quantum reor, de quibus notatus est, emendare 365 paratum, ad uos eum remitto, tam probate uestre benignitati consulens, et, si necesse est, supplicans, ut recipiatur, ut tamen predictum fratrem, cui et litteras proinde precatorias misi, a sua priori, si fieri potest, sententia flectat. ualete.



EPISTOLA CDXIu  . AD ALARDUM MONACHUM. Unde supra.---Perstringit eum, quod predicto nouitio expulso, ac iam reditum atque emendationem molienti, pertinacius obsistat.


Dilecto filio suo ALARDO, frater BERNARDUS, paterne dilectionis affectum.

1. Conqueritur frater Adamarus [al. Ademarus], quod ei nimis amarus exstiteris: non solum quia te agente domo expulsus sit, sed quia te quoque prohibente reconciliari non possit. Et ego quidem non nisi bono zelo te id facere crediderim: sed cum recordor tue illius obstinationis, quam tibi amicissima, ut scis, fiducia soleo sepe improperare; uereor, ne idem zelus tuus non sit secundum scientiam. Nam ut ipsa Regule uerba ponam, quante audacie est quemquam cedere, aut excommunicare, nedum eliminare, abbate scilicet absente et  nesciente?  An non magis tue humilitatis erat, alii non facere quod tibi nolles fieri? Imo tue perfectionis esse debuerat Apostolum potius imitari dicentem, Factus sum infirmis infirmus, ut infirmos lucrifacerem ; et rursum: uos qui spirituales estis, instruite huiusmodi in spiritu lenitatis; considerans te ipsum, ne et tu tenteris?  At Prior, inquies, illum eiecit, non ego. Et hoc quidem ipse noui: sed te suadente, te omnimodis compellente. Unde et nunc cum eum, sicut audiui, ipse quoque Prior miseratus cupiat reuocare; te in tua perdurante duritia, non sinitur emendare, quod compulsus est indiscretus egisse. Rogo, que est hec securitas, ut, ceteris omnibus miserantibus, ipso quoque domino  abbate propitio, tu solus implacabilis flecti non queas ut recipiatur? An non legisti, Iudicium sine misericordia ei qui non fecit misericordiam?  An oblitus es quod rursum scriptum est. In qua mensura mensi fueritis, remetietur uobis?  An uero contemnis quod misericordibus promissum est, Quoniam ipsi misericordiam consequentur? 

2. Sed nescis, inquis, quam iuste expulsus sit. Sed iuste, an iniuste expulsus sit, non quero, nec curo modo: sed hoc tantum queror, hoc causor, hoc uehementer admiror, quod humiliter satisfaciens,  instanter petens, patienter sustinens, emendationem promittens, nec sic quidem exaudiri meretur, ut iuxta Apostolum confirmetur in eo caritas , et secundum magistrum nostrum probetur iterum in omni patientia . Certe si iniuste expulsus fuit, iustum est ut reuocetur: si iuste, pium est ut recipiatur. Unde et hoc nostrum consilium, licet indiscussa causa, arbitratus sum esse securum, quo fit, ut siue per iustitiam, siue per misericordiam a iusto et misericorde Deo non recedatur. Rogo ergo te, dilectissime fili, ut quod ille suis apud te precibus non meruit, uel nostris, quas tam longe quesiuit, ualeat adipisci.



EPISTOLA CDXu  . AD QUEMDAM PACTI SUI PRAEuARICATOREM. Hortatur ut, excusso uoluptatis carnalis iugo, promissum religionis uotum exsequatur.


Etsi tu oblitus tui, sed non ego: siquidem diligo te, et quantum diligo, tantum doleo. Porro dilectio facit ut doleam: dolor autem, ut non obliuiscar. Sed heu! miseram tristemque memoriam! Mirabar quid te impediret, ut, quemadmodum promiseras, non uenires. Nec enim credere poteram, te tuum pactum, et illud pactum, leuiter preuaricari, nisi grandi ex causa: quippe quem et in etate minori fidelem satis ueracemque compereram. Nec me fefellit opinio. Reuera 366 enim grandis grauisque causa est que te detinet. Ea siquidem ipsa uicit fortissimum Dauid, decepit sapientissimum Salomonem.  Quid dicam? Numquid qui cadit, non adiiciet ut resurgat? O quam multa et quam necessaria habeo tibi dicere! sed ea scribere longum est. Hoc ergo breuiter intimo. Si qua nostri antiqui amoris adhuc in te scintilla uiuit; si tibi quandoque euadendi a miserrima illa captiuitate tua spes ulla remansit; si denique cassam falsamue non uis esse fiduciam, quam te in tali quoque conuersatione tua multam habere aiunt in orationibus et amicitia nostre congregationis; reuisere Claram-uallem ne differas: si tamen tam liber et compos tui es, ut te a cruenta illa bestia, que tua quotidie omnia simul cum sanguine anime tue effundere satagit, uel ad tempus audeas absentare. Alioquin ex hoc iam noueris te a nostre fraternitatis familiaritate prorsus sepositum,  nec poteris ultra, nisi frustra, blandiri de societate bonorum: quoniam indignum profecto te iudicas eorum consortio, quorum acquiescere recusas consilio. Ceterum si uenire non pigritaris, confido te per Dei misericordiam, priusquam discedas a nobis, soluendum a mortis compede quo teneris.



EPISTOLA CDXuI  . AD INCOGNITUM. Eleemosynas comitis Theobaldi a se non fuisse distributas asserit.

Mordaces littere, quas more uestro dudum nobis misistis, morsum uos cordis pati significant. Nam  primo quidem, cum uos putaremus in eis non serio loqui, sed nobis, ut soletis, uoluisse iocari; forte a partibus uestris adueniens monachus aliquis, inanis nostre illius opinionis nebulam soluit. Siquidem cum de litteris illis nichil ante cognosceret, preter ea, que de ore nostro audierat; ipsas aliter, sed ueraciter, licet nesciens, exposuit, ita ut iam minime sinamur dubitare, male uos reuera suspicari de nobis, quasi qui in distributione eleemosynarum comitis Campanie  , amicis nostris absentibus amici non existeremus. Et hoc uos patimini, quia rem in manu nostra positam fuisse creditis. uerum qui predictum comitem uel se, uel sua putat moderari nostro consilio; certus sum quia aut me, aut illum non satis nouit. Denique et probatum est.  Nonnullis namque monasteriis, sed et ipsi specialiter episcopo, de quo me, ne de uobis aperte loqueremur, tam aspere tetigistis; importune satis et impudenter rogitans, ut aliquid daret, impetrare non merui. Distribuit itaque homo de rebus ipse suis, quantum uoluit, et quibus uoluit; partim quidem me uidente, sed non diuidente; plurimum uero nec uidente, non tamen inuidente. Nam et nobis forsitan aliqua extorquere potuissemus, si uoluissemus. Deo autem gratias, quo inspirante nec oblata contingere acquieuimus. Iam si dignum ducitis, mihi potius de me, quam fame esse credendum; nulla uobis, ut arbitror, occasio remanet, cur uestris illis solitis beneficiis, que nobis improperanda esse putastis, solito indigniores  uel nes, uel episcopum iudicetis. Scitote tamen paratos nos equanimiter carere, quidquid habere non meruimus



EPISTOLA CDXuII  . AD ABBATEM DE TRUNCO-BERENGARII Fratrem Dodonem ab eo humane recipi postulat.

Dilectissimo fratri et coabbati suo G. de Trunco-Berengarii, frater BERNARDUS de Clara-ualle, salutem in Domino.

Unde frater Dodo nostram simplicitatem consultum uenit, tale a nobis consilium, imo iudicium reportauit. Cum nullam idoneam causam attulerit, cur locum suum et Ordinem deserere uelit; nulla 367 1 nobis uisa est ratio permittere, quod ad alium transire debeat. Nam uotum illud, quod se prius  fecisse dicit, de quo et maxime sui scrupuli occasionem sumpsit; cum sola cogitatione, aut plus etiam uerbo, sed hoc solo facto fuisse constet; nequaquam huic preponendum, cui utique, posterius licet, tamen et uerbo, et deliberatione, et habitu, et professione sese astrinxisse uidetur: presertim cum illud, quod uouerat, nec districtius esse uideatur isto, nec rectius. Quapropter nec uobis, qui pro eius anima Christo reddere rationem habetis, tutum esse credimus, in hoc ei uestram indulgere licentiam, cum scriptum sit: Declinantes autem in obligationes adducet Dominus cum operantibus  iniquitatem . Suscipite ergo eum dulciter ut filium, custodite sollicite ut uobis commissum, uestris, ni fallor, ex hoc iam obsecuturum preceptis, et consiliis obtemperaturum.



EPISTOLA CDXuIII  . AD HUGONEM ARCHIEPISCOPUM ROTOMAGENSEM. Donationem Sauiniaco factam confirmari ab archiepiscopo rogat.

Domino et patri dilectissimo HUGONI, Dei gratia Rotomagensi archiepiscopo, et uniuerse Ecclesie Rotomagensi, frater BERNARDUS, Clare-uallis uocatus abbas, salutem et quas potest orationes in Domino.

Scire uolumus benignitatem uestram et certum perhibemus testimonium ueritati, quod dominus  Philippus Baiocensis episcopus  culturam, ante grangiam de Escuris sitam, et quatuor acras terre continentem, filiis uestris fratribus nostris Sauiniacensibus concessit nostra prece, et in presentia nostra, simul et reuerendi patris Domini Henrici, modo Eboracensis archiepiscopi, et domini Guidonis abbatis Chari-Loci, et aliorum fratrum nostrorum. Quocirca petimus et obnixe deprecamur carissimam in Domino Pietatem uestram, quatenus prefatis filiis uestris, ne forte super eadem terra deinceps inquietentur, paterna sollicitudine et paterno prouideatis affectu. Si quis autem uel nunc uel alio tempore aliquam eis de cultura ista seu mouere calumniam, seu uiolentiam inferre uoluerit; sit uestre  caritatis opponere uos murum pro domo que uestra est, et uindicare ei ius suum, ut sine inquietatione illud possideat: siquidem hec est ueritas et certa ueritas quam uobis scribimus.



EPISTOLA CDXIX  . AD PETRUM ABBATEM CELLENSEM. Furnum Cellensibus dimittit.


PETRO, Dei gratia uenerabili abbati Sancti-Petri de Cella, frater BERNARDUS Clare-uallis uocatus abbas, salutem et quas potest orationes in Domino.

Concedimus et confirmamus uobis et domni uestre furnum apud Trecas positum, qui erat domus nostre de Mores. Quia enim fratres nostri eiusmodi redditus tenere non possunt; per manum nostram qui eumdem furnum edificant, acceptis quadraginta quatuor libris quas in edificationem ipsius expenderant, uobis et domui uestre libere obtinendum tradiderunt: quod nos ratum haberi  uolumus, et sigilli nostri impressione firmamus. Testes sunt fratres domus uestre, Petrus prior, Iocelinus subprior, Stephanus prepositus; Walcherus quoque et Rainaudus cellerarii nostri, et Fromundus qui locum edificabat. Actum anno ab Incarnatione Domini 1152.



EPISTOLA CDXX  .  AD NICOLAUM CAMERACENSEM EPISCOPUM.

uenerabili domino et carissimo Patri N.  Cameracensi episcopo BERNARDUS Clare-uallis uocatus abbas, prouidere bona coram Deo et hominibus.

In amicitia ueteri nouum querimus argumentum,  non quod dubietatem tollat, sed quod certitudinem faciat. Certus sum enim quod me diligitis; sed sicut ipsa dilectio uestra nobis apud nos innotuit . . .  .





MONITUM IN SEQUENTES TRIGINTA SEX EPISTOLAS Sub num. CDXXI-CDLu inter genuinas, CDLXI inter spurias, Quas primus, sed sine temporis nota, edidit domnus MARTENIUS Amplissime Collectionis tomo I, col. 725  .


Ex epistolis quas hoc tomo plurimas edidimus, he maximi sunt pretii que Bernardum habent parentem hactenus inedite  , cum propter sancti doctoris excellentiam, tum propter earum quas tractant rerum grauitatem. Singulas hic expendere nec propositi nostri est, nec otii, quanquam in his nulla est quam diligenter accurateque legi non maximopere intersit. Unam tantum aut alteram perstringemus, que ad illustrandam sancti abbatis historiam maxime uidentur conducere, earumque occasione quedam de eodem sancto hactenus minus nota discutiemus. Consideranda in primis uenit epistola 11, ad Innocentium papam II, de contentione Philippi et Hugonis pro Ecclesia Turonensi. Nimirum mortuo Hildeberto archiepiscopo anno 1134,  Decembris die decima octaua, cum canonici Gaufridi comitis uiolentia e propriis expulsi sedibus exsularent, uacantique Ecclesie prouidere deberent, quidam contra sacrorum scita canonum Philippum quemdam elegerunt, Gisleberti ante Hildebertum archiepiscopi nepotem, et, ut ait S. Bernardus , eius ambitionis heredem. E contrario Hugo uir prudens et nobilis a saniori parte eorumdem clericorum canonice eligitur,« uti legimus in Actis episcoporum Cenomanensium . Re ad Innocentium papam delata, utriusque electionem designatis iudicibus examinandam commisit, atque ut libratis ambarum partium utrimque rationum momentis, decretorio iudicio pronuntiarent quis legitimus futurus esset antistes, facultatem attribuit. Hos inter iudices uidetur principem locum tenuisse sanctus Bernardus qui de tota iudicii serie Innocentium II certiorem fecit, scripta ad eum epistola 11, a nobis primum hoc tomo edita qua multa discimus, hactenus ignota, que historiam archiepiscoporum Turonensium et uitam S. Bernardi mire illustrant.

Paucis post annis Eugenius papa III S. Bernardi olim discipulus celeberrimam illam controuersiam, que ab ducentis iam et amplius annis, de primatu seu iure metropolitano Turonensem inter et Dolensem ecclesias mouebatur, sancto abbati commisit equa placidaque compositione dirimendam. Apostolicum mandatum ut exsequeretur Bernardus, una cum Gaufredo notario ac Niuardo fratre suo, ad destinatum accessit locum, examinatis utriusque partis rationibus, pacis amans fauentem Dolensibus protulit sententiam. Cuius tenorem hactenus ignoramus: at Turonenses quibus antea causam adiudicauerant summi pontifices, Nicolaus I. Ioannes uIII, Ioannes XIII, Leo IX, Gregorius uII, Urbanus II, et nouissime Lucius II, qui Hugonem Turonensem archiepiscopum de Dolensi, Briocensi et Trecorensi episcopatibus inuestiuerat per baculum ligneum, hactenus in ecclesia Turonensi conseruatum, prolate a S. Bernardo sententie stare detrectarunt. Hec discimus ex Anastasii pape Iu epistola ad Turonensem archiepiscopum, a nobis primum edita tom. III Anecdotorum, pag. 897, in qua sic loquitur: »Dolensis Ecclesie gemitus felicis memorie papa Eugenius predecessor noster consideratione motus, sancte recordationis Bernardo quondam Clare-uallis abbati per sua scripta mandauit, ut ad componendam pacem inter te et Dolensem ecclesiam laboraret, et iuxta datam sibi desuper sapientiam, agitatam hinc inde longo tempore controuersiam fraterna caritate sopiret. Quoniam igitur a parte tua et illius Ecclesie de seruando quod ipse inter uos constitueret, securitate accepta, idem abbas inter uos, presentibus dilectis filiis nostris G. monacho et Niuardo fratre ipsius abbatis, quod uidit expedire constituit, per presentia scripta fraternitati tue mandamus, quatenus a rigore uoluntatis tue descendas, considerans quia caritas non que sua, sed que aliorum sunt querit compositionem ipsam obserues.« Idem testatur Innocentius III in decretoria sententia aduersus Dolenses, a nobis edita ibidem pag. 945. De pertinacia Turonensium conquesti sunt Dolenses, et ipsi similem in reatum prolapsi, facte ab abbate de Fontanis de consensu partium compositioni stare recusantes.

Docent uite S. Bernardi scriptores sanctissimum abbatem reuertentis in Italiam Innocentii II comitem fuisse: at uero ad Casinense monasterium eumdem accessisse nusquam tradunt. Tamen non solum accessisse, sed et in capitulo sermonem habuisse, cum solemni iudicio depositus est Raynaldus abbas, eiusque in locum subrogatus abbas Stabulensis Wibaldus, qui paulo ante uitande tante dignitatis causa Casino declinauerat, discimus ex Petri Diaconi Chronico Casinensi, in quo lib. Iu, cap. 122, hec habet: »Sequenti autem die iterum ad monasterium ascendentes in capitulo resederunt, in quo post peractum ab abbate Clare-uallensi sermonem, cardinales auctoritate apostolica eidem Raynaldo Casinensem abbatiam interdixerunt.« etc.

Eo in loco primum Wibaldo abbati innotuisse potuit S. Bernardus, quem etiam postea in Germania predicantem audiit ac demiratus est, unde et in epistola 147, ad Monegoldum schole magistrum, eumdem Bernardum tanquam egregium Christiani oratoris exemplum proponit his uerbis: »Est tamen interdum in Ecclesia quedam rerum opportunitas, in qua dicendi artificium irreprehensibiliter exercetur, et maxime in predicandi officio, in cuius gratie principatu meo quidem iudicio ponitur uir nostrorum temporum ualde illustris Bernardus Clareuallensis abbas. Oratorem non immerito dixerim, qui a rhetoribus definitur uir bonus dicendi peritus  . Si quidem uir ille bonus, longo eremi squallore et ieiuniis ac pallore confectus, et in quamdam spiritualis forme tenuitatem redactus, prius persuadet uisus quam auditus. Optima ei a Deo concessa est natura, eruditio summa, industria incomparabilis, exercitium ingens, pronuntiatio aperta, gestus corporis ad omnem dicendi modum accommodatus. Non igitur mirum, si potenti tantarum rerum uirtute excitat dormientes, imo, ut plus dicam, mortuos, et Domino cooperante et sermonem confirmante, alterat homines et ad iugum Dei trahit captiuos qui fuerant in curribus Pharaonis. Hunc tu uere dixisses eloquentem, qui non destruit opere, quod predicat ore, qui non est intus Nero, foris Cato. Quem si uideas, doceris; si audias, instrueris; si sequare, profeceris.«

Cum igitur ea fuerit in Bernardo eloquendi uis et gratia, haudquaquam mirum uideri debet, si tanto cum fructu ubique, sed maxime in Germania concionatus fecerit, Domino presertim cooperante, ac sermonem confirmante sequentibus signis. Miracula hec in Germania a S. Bernardo quotidie patrata scriptis consignarunt discipuli eius, testes oculati; sed iuuat hic ea referre que de his scribit Helmodus in Chronico Sclauorum, cap. 59, hoc modo: »Circa tempora dierum illorum orte sunt res noue et toti orbi stupende. Presidente enim sanctissimo papa Eugenio, Conrado quoque III gubernacula regni moderante, claruit Bernardus Clare-uallensis abbas, cuius fama tanta signorum fuit opinione celebris, ut de toto orbe conflueret ad eum populorum frequentia, cupientium uidere, que per eum fierent mirabilia. Hic itaque ingressus in Teutonicam terram, uenit ad celebrem curiam Franckenuord, quo tunc rex Conradus cum omni principum frequentia festinus occurrerat. Cum ergo uir sanctus in ecclesiis positus, curandis egrotis in nomine Domini propensius instaret, astante rege et summis potestatibus, incertum erat inter tantas populorum cateruas, quid quis pateretur, aut cui forte subueniretur. Aderat illic comes noster Adolfus certius nosse cupiens ex operatione diuina uirtutem uiri. Inter hec offertur ei puer cecus et claudus, cuius debilitatis nulla potuit esse dubitatio. Cepit ergo uir sagacissimus intentare solerter, si forte posset in hoc puero sanctitatis eius experimentum capere. Cuius incredulitati, ueluti diuinitus edoctus uir Dei, remedium prouidens, puerum preter morem iussit sibi applicari, ceteros enim uerbo tantum consignauit. Hunc uero exhibitum manibus excepit, oculisque morosa contractatione uisum restituit. Deinde genua contracta corripiens, iussit illum currere ad gradus, manifesta dans indicia recuperati tam uisus quam gressus.«

Epistola 23, S. Bernardus quemdam dehortatur monachum qui ad aliud transire monasterium auebat, eiusque propositum improbat omnino. Et quidem ea fuit semper et constans sanctissimi doctoris sententia, monachum in regulari monasterio stabilitum, quocunque pretextu, ad aliud transmigrare monasterium non debere. Id presertim docet in libro De precepto et dispensatione, capite 16, ubi monachum per maioris perfectionis  speciem e Cluniacensibus ad Cistercienses eosque districtiori discipline addictos transire meditantem a suo consilio auertere conatur. Id si obseruasset Nicolaus Arremarensis monachus nunquam in illam precipitii abyssum ruisset, quam probi exhorruere omnes. Is absente, Bernardo, a Rualeno priore admissus apud Claram-uallem, cum esset ingenii, facilis, at sibi parum constantis, seque in aliorum animos insinueret, ac litteras pro tempore apprime calleret, breui post firmatam in Clara-ualle stabilitatem, S. Bernardi factus est notarius, quo in munere sanctissimi abbatis sui indulgentia ac facilitate abusus, sigillum eius in malos usus adulterauit, commissis turpibus quibusdam, ac demum in horrendam prolapsas est defectionem; sed tandem post uarios hinc inde discursus, ad suos mortuo S. Bernardo reuersus est Arremarenses, ubi tunc sibi tuto ac securo esse liceret. Omnia hec quidem obseruat fusiusque describit Mabillonius in limine sermonum S. Bernardi, ubi Nicolai eiusdem uitam a se compositam representat. uerum quod uir eruditis ignorauit, quis crederit! idem Nicolaus tam turpi labe inustus, tantam sibi postea famam fecit, sibique adeo principum, episcoporum, summorum etiam pontificum deuinxit animos, ut ipsis charus euaderet. Id sane constat ex Adriani pape Iu epistola ad Samsonem archiepiscopum Remensem a nobis, tomo II, edenda, in qua summus pontifex sic loquitur: »ueniens ad apostolice sedis presentiam dilectus filius noster magister Nicolaus, qui nobis satis charus est et acceptus, Arremarensis monasterii monachus, de suffragio et admissione precum suarum in negotiis eiusdem ecclesie fraternitatem tuam nostris litteris expetiit ammoneri. Quocirca fraternitatem tuam per apostolica scripta mandamus, quatenus eumdem filium nostrum, qui circa negotia tua existit satis sollicitus ac deuotus, pro B. Petri ac nostra reuerentia diligas attentius, et honores, et petitionibus eius in negotiis ipsius ecclesie benigno iugiter concurras assensu, et ita ei fauorem et auxilium tuum in causis suis impendas, ut fraternitas tua de admissione precum nostrarum commendabilis uideatur.« Quid quod Alexander III, sua eumdem Nicolaum epistola dignatus est honorare, ac etiam non spernendis laudibus exornare. Sic enim edendam tomo II epistolam 6, ad eumdem Nicolaum, inchoat: »Deuotionis tue constantiam et fidei firmitatem, quam erga sacro sanctam Romanam Ecclesiam et personam nostram multis rerum experimentis et ipso effectu operis te habere cognoscimus, gratam acceptamque tenemus, et eam plurimum in Domino commendamus. Nouimus enim qualiter proprie persone minime pepercisti, et pro negotio ecclesie satis multum laborasti. Unde nos propositum et uoluntatem habemus personam tuam, sicut specialem ecclesie filium, sincera in Domino caritate diligere, et petitiones tuas omni tempore exaudire.« Deinde eum hortatur, ut sicut bene cepit, »in deuotione et fidelitate, et Ecclesie,« et sua, constanter perseueret, »et alias tam ecclesiasticas quam seculares personas ad hoc idem inducere studeat et propensius solidare.« Demum ipsum Hugoni Senonensi, Samsoni Remensi archiepiscopis atque Henrico Trecensi comiti commendat.



367 2 EPISTOLA CDXXI. AD MAR. ET UXOREM EIUS. Hortatur eos ad eleemosynam et pia opera.


BERNARDUS abbas Clare-uallis, dilectis suis MAR. et uxori eius, sic se inuicem diligere, ut mutuo norint Christi amorem preponere.

Quidquid super terram possidetis, certum est uos quandoque amittere, nisi quod in celum et per manus pauperum curaueritis premittere. Eia, karissimi, thesaurizate uobis thesauros in celo, ubi tinea non demoliatur, ubi fures non effodiant, nec furentur; ubi denique dux ipse nobis nichil uobis possit auferre. Si de nuntio solliciti estis, habetis quotidie ad ostium uestrum non unum, sed plures,  qui fideliter deportabunt quecunque illo transmittere uolueritis. Ad hoc enim tempore presenti Deus illorum erumnas multiplicauit, ut occasionem habeatis thesaurizandi in loco tante felicitatis et securitatis. Idipsum de uestra parte intimare curetis T. fratri nostro et bono nepoti uestro, et W. qui habet neptem uestram, et si quos alios scitis qui nostrum de hac re tam salubre consilium non contemnant, et eos maxime qui in domo Dei sunt sentire uolo uestre in proximo uisitationis benedictionem.



EPISTOLA CDXXII. AD QUEMDAM ABBATEM. Excusat se de epistole breuitate, remittitque illi quemdam adolescentem, quem admittere cum suis minime poterat.


Quidquid sibi.

Non ignoro quidem quod in nostris litteris ad uos missis et breuitas et siccitas soleat esse molesta.  Sed breuem me facit multa occupatio, et modica deuotio siccum. Indulgete mihi; et nunc urgente diei malitia, probare, [f. properare] compellor ad id quod necesse est. Huic adolescenti de uestris partibus illis causa sue salutis ad nos uenienti, uobis nescio qua causa pretermissis, quia nos, sicut scitis, eum recipere non possumus, ad uos reuerti persuasimus, uobis, nisi fallor, non inutilem futurum si recipere uolueritis, quod et multum precor ut faciatis.



EPISTOLA CDXXIII. AD QUEMDAM EPISCOPUM. Commendat ei causam monasterii Sancti-Martini.

Semper facere quod Deus uult.

 Placet uobis quod pauper ecclesia S. Martini collatum sibi a Deo paupertatis leuamen magis fortassis amicorum quam iustitie inopia perdit? Alioquin si iustam creditur non habere causam, et hoc ei expedit, ut cito ab iniusta quiescat querimonia. uolumus itaque uos non grauari diligenter inquirere causam, et operam dare qualiter aut iuste terminent aut pacifice, id est aut iudicio aut concordia. ualete mei memor, dulcissime pater.



EPISTOLA CDXXIu. AD QUEMDAM AMICUM. Excusat se quod cum eo ad legatum ire non queat.

Quod ad uos, ut mandastis, ipse non ueni, causa est  et tam grauis, cuius uos, etsi interim non conscium, necesse sit misereri. Supplicare uos pro illa omnipotenti Deo simplex [f. supplex] rogo. Quod ergo cum legato utrique pariter acturi fueramus, solus ut potestis implete.



EPISTOLA CDXXu. AD QUEMDAM IUDICEM. Commendat ei causam abbatie Fontaneti  .


Sic de uobis usque modo confisus sum, ut circa ea que ad nos pertinent, ubicunque uos scirem, me non necesse esse putauerim. Miror ergo quomodo erga abbatiam Fontaneti, quam in uestra post Deum custodia reliquimus, pro qua et sepe uos presentem presentes rogauimus, ita intepuistis. Audiuimus quod in placitis que pro eadem ecclesia super uos accepistis, sicut definistis, necdum finem posuistis. Sciatis autem quandiu hec facere tardabitis, quandiu aliter fratres ipsos quam soletis consolari et uisitare non curabitis; semper nostras pro ipsis  querimonias audietis.



EPISTOLA CDXXuI. AD QUEMDAM AMICUM. Commendat ei latorem presentium.

Ubicunque et per omnia placere Deo.

Commendo uestre Charitati satis mihi pro sua religiositate charum hominem, harum uidelicet latorem, uestro apud Comitem indigentem patrocinio. Sentiat, queso, pro sua causa, quam ipse uobis referet, quantum apud uos humilitas nostra, quantum uestra apud Comitem Reuerentia possit.



EPISTOLA CDXXuII. AD EPISCOPUM TRECENSEM Improbat quod archidiaconatum puerulo dederit.


uenerabili domino H.  patri, Dei gratia Tricassino episcopo, frater BERNARDUS seipsum quantum potest.

Benigna uestra Dignatio fecit ut de uobis, cum necesse est, indubitanter presumamus. Pro uenerabili filio uestro G. precem apud uos facere, imo consilium uobis propter uos ipsum dare suscepimus. Miramur uos, qui bonam famam uestram diligimus, qua ratione, cuiusue consilio, quod bene feceratis, de archidiaconatu uidelicet, quem predicto filio uestro G. qui illum optime administrare potest, quam puerulo qui seipsum regere non potest  , committere maluistis, tam male, ut nobis uidetur,  in irritum ducere cogitastis. Nam si quid edificaueratis, iterum  destruitis. Sed sat dictum est capienti. Si homines timetis, Euangelium docet quem magis timere debetis. Si hominibus placere uultis, melius tamen est obedire Deo: si quid Cesari debetis, et Deo.



367 3 EPISTOLA CDXXuIII. AD QUEMDAM ABBATEM. Laudat eum et hortatur ad emendationem sui monasterii et precipue hospitalis.


Pudicitie et gratie titulum.

Fratres isti pro consilio animarum suarum paruitatem nostram adeuntes, de uestro bono studio, quod in emendando loco, cui Dei gratia preestis, habere uos perhibent, non parum nos letificauerunt. Monemus autem et obsecramus deuotionem uestram, quod sicut in reficiendis domibus, ita renouandis moribus operam detis. Non solum autem de monasterio, sed etiam de hospitali domo Dei, cui sub manu uestra predicti fratres deseruiunt, intentissime necesse est curam geratis: quatenus uidelicet  ex omni exactione et infestatione ministrorum seu clientum uestrorum securam ac liberam custodiatis; quodque illorum prauo, ut audiuimus, consilo eidem domui ab aliis ante uos abbatibus collatum abstulistis, precamur ut restituatis. Sicut enim ad uestram sollicitudinem pertinet aliorum malefacta destruere aut corrigere; sic illorum, si qua bona egerunt, non solum firma et inconuulsa tenere, sed etiam augmentare et multiplicare debetis. Presbyterum quoque, qui in ipsa domo habitans, suam adhuc foris rem habere uidetur, aut proprium deserere, aut de domo exire cogatis. ualete, et propter bonum quod de uobis audiuimus, de nobis si quid ualemus familiariter confidite.



EPISTOLA CDXXIX. AD QUEMDAM AMICUM. Gratias agit Deo de rebus prospere gestis.


uelle scire uos scio, quod scire uos facio. Gratias illi, qui omnia opera nostra operatus est nobis. Grande opus, et iter graue lete prospereque peregimus, fratres letos et in pace dimisimus, rebus et amicis abundantes, Deo et hominibus satis, ut estimo, placentes. Fratrem G. uix sine tam episcopi, quam fratrum offensione reducere potuimus. Post messium tempus, quod nunc in manibus est, si opus illo habueritis imo quia habebitis, habere poteritis.



EPISTOLA CDXXX. AD QUEMDAM AMICUM. Quod beneficia ecclesiastica non de laicali manu, sed de episcopi accipienda sunt.


Cum laici ecclesias siue ecclesiastica beneficia que illicite tenent. relinquere uolunt, unum bonum est. Cum uero ea in usus seruorum Dei transire uolunt, duplicatur bonum: sed cum hoc fieri non potest nisi per manum episcopi, gemini se episcopus aut  mali reum, aut boni probabit auctorem, iuxta quod suum negabit aut dabit assensum. Quod autem miles uos rogat, hoc a uobis rogari ipse debuerat. Quid enim? meliusne esse iudicatis ab homine militari hereditate possideri sanctuarium Dei, quam a sanctis Dei? Mirum, si non mirantur omnes qui audiunt. Nolite. queso, nolite; ne forte audiant filii incircumcisionem et letentur. Esto, potestis captiuam Ecclesiam eripere de manu potentis, et iuri proprio uindicare; quod minime arbitramur: quemnam, queso, de illa libentius eligitis uobis heredem successorem? Qui inde deseruiat exercitibus regis, an intercessorem pro peccatis uestris? Facite ergo quod iustum, quod uobis dignum est, quod Deo et hominibus bonis iucundum; quod denique, etsi  aliquid non esset, amore nostri confidenter fieri postularem.



EPISTOLA CDXXXI. AD INNOCENTIUM II PAPAM. Delegatus a summo pontifice iudex ad dirimendam litem inter duos contendentes de archiepiscopatu Turonensi, declarat Philippi electionem esse nullam.

Ad decidendum Turonensis litem, Pater uenerande, conuenimus, et conuenimus Blesis, quod is locus acturis foret et uicinitate congruus et securitate. Ibi ergo Philippi electionem  qui ex aduerso erant cum in multis accusassent, que breuitatis studio preterimus; duo hec demum precipua capitula ei opposuerunt, quod infra annos uidelicet esset et quod nequaquam electus a quibus oportuit,  sed neque a quantis. Aberant siquidem eo temporis maiores persone ecclesie nimirum, et ab ecclesia pulse et propriis domibus, archidiaconi scilicet omnes. decanus et cantor, cum uniuersis illius ecclesie presbyteris, ac multitudine aliorum diuersi ordinis clericorum: unde et suam quam fecerant de Hugone electionem sanam atque canonicam esse dicebant, quod ii in ea consentirent, quorum preualeret in eligendo auctoritas; non autem obesse quod extra ecclesiam uel ciuitatem preter morem celebrata fuisset, cum ad hoc persecutionis urgeret necessitas; sed neque impedire, quod pars altera non interfuit, cum premonita a fratribus, et uocata adesse renuerit. Nam dicit eis assignasse locum, et illum locum quem pari consensu utruque pars ad  eligendum elegerant; porro autem illos anticipasse diem, preripuisse electionem, Philippum furtiua temeritate, se omnino ignorantibus, elegisse. Nam nec  de suffraganeis episcopis quempiam exspectatum, sue uero eos magis fauere electioni et assensum prebuisse. Ad hec Philippi pars: »Possumus,« inquiunt, »ad obiecta facile et sufficienter respondere, si modo dies alius nobis conueniens nominetur, non quod hodiernum negemus fuisse datum, sed electus noster non fuit submonitus. Debuit enim uocari et nomine, ad quem proprie causa spectare cognoscitur.« Tunc qui ex aduerso erant: »Absit,« inquiunt, non inter electos de cathedra, sed inter electores de electionibus contentio est. Litigantium igitur est causa, ipsi ad causam uocari debuerunt, quod si et electum de litigantibus esse contenditis, id quidem graue et indecens. Sufficit autem generaliter uocatum fuisse cum ceteris. Nemo quippe a  litteris submonitoriis exclusus est qui in parte fuisset, quanquam negare non potestis, quin uobis manifeste denuntiatum fuerit eum querere. Abierat, et non inueniebatur, ne forte inherentem die statuto non adesse contingeret. Nihil igitur lucraturum de absentia, quam quidem etsi non ueniret, nichilominus eo absente causa terminaretur. Si eius, ut dicitis, causa est, et opus erat hominem pro se loqui, certe quod submonitionem non habuit, culpa est, aut eius qui disparuit, aut uestra, qui ei insinuare neglexistis. Quid eorum interest qui in ciuitatem uestram et in ecclesiam communia uocationis scripta miserunt, si ad eum qui se absentauit, qui se non solum ab urbe, sed et a patria, et a regno, et qua intentione, ipse uiderit? Adhuc quid sibi deest ex omnibus quod  suum requirit negotium, si de iustitia non diffidit? Cernimus hominem uallatum multitudine sapientum et peritorum in causis, stipatum etiam numero armatorum, si opus est et ipsis. Habet secum et episcopos, habet optimum procultorem. Itane uenerat imparatus? aut quid sibi uult tantus iste comitatus necessariorum suorum, si acturus non erat? quid si sui sibi necdum sufficiunt? Iudex offert quotquot habet necessarios. Et hec diceremus, si uere constaret Philippum nescisse diem constitutum negotio; nunc autem quando queat negare de die et loco sibi significatum fuisse, ab abbate utique Clare-uallensi, qui ante decem ferme et octo dies in episcopatu Cameracensi forte transiens latitantem offendit; patet uos manifeste non pacem querere, sed dilationem?«  His itaque a partibus allegatis, iustum nobis et his qui nobiscum erant, religiosis et sapientibus personis, episcopis et abbatibus et clericis, uisum est  diuturne iam fatigationi ecclesie ponere finem, et nequaquam ultra sustinere moras et dilationes querentium que sua sunt, et sub hac occasione pessumdantium Ecclesiam Dei. Data ergo sententia a nobis, quod iustitia exigeret ingredi causam, nec esset canonica excusatio quam afferrent, ipsi more suo tergiuersantes tanquam qui cause sue parum fiderent, appellauerunt. Tunc uero prolatis scriptis apostolicis, in quibus et nobis causam inexcusabiliter terminare, et ipsis sententie nostre irrefragabiliter obedire precipitur, illi audire contemnentes abierunt: uocati sunt nec uenerunt; uocati secundo, et iterum renuerunt: nos autem conuersi ad partem alteram ordine nichilominus iudiciario iuxta mandatum uestrum processimus, et suscepta probatione,  canonica super duobus memoratis capitulis, post examinatos testes, post peracta sacrificia, Philippi electionem apostolica freti auctoritate quassauimus. Porro de Hugone quia infra sacros ordines eum constat fuisse electum, uestre, ut dignum est, misericordie reseruauimus.



367 4 EPISTOLA CDXXXII. AD DOMINUM PAPAM. In gratiam episcopi Trecensis.

Petimus dominum Trecensem exaudiri de iustitia sua: uellemus autem ut inter ipsum et clericos suos talis concordia studio uestre benignitatis reformaretur, ut ultra clerici non apponerent iniuste uexare  hominem senem, qui nec iuste de pontifice in aliquo conqueri possunt. Est quidam inter eos contemptibilis adolescentie, contemptricis insolentie, cuius satius iudicamus castigatum iri presumptionem, quam ab ipso conculcari pontificem: quis ille sit lator presentium uobis dicet. Sic igitur et de isto et de aliis uestra discretio prouidere dignetur, ut et episcopus qui uestrum honorem diligit, honoretur et nunquam de sua iustitia grauetur. uidendum autem ne odium cuiusquam persone ei noceat quem sua defendit innocentia.



EPISTOLA CDXXXIII. AD EUMDEM. In gratiam episcopi Trecensis.

 In causa domini Trecensis et clericorum illa, quesumus, cautela seruetur, ut episcopus, sicut dignum est, honoretur, et clerici sua iustitia non priuentur. Reformetur pax inter eos, et frenum imponatur maleuolis, ut de cetero in iam senem pastorem insurgere unquam non possint.



EPISTOLA CDXXXIu. AD EUMDEM. Eiusdem argumenti.

Oportet uos esse amicum amicorum nostrorum, et fratri N. assistere in causa quam portat, cum ea tamen discretione, ut clerici proprio pastori, si fieri potest, subdantur, et quod ipsi in sua iustitia non grauentur, et de cetero inter eos pax sit.



EPISTOLA CDXXXu AD EUMDEM. Commendat ei litterarum latorem.


Frigescente caritate, pauci hodie inueniuntur fideles, et quia omne charum pretiosum, fidelitas et amor domini N. qui fidelissime uestra negotia apud nos gessit, arctioribus uinculis gratie et beneuolentie debet astringi. Prosit autem ei, quoniam nos ipsum tanquam promptum litterarum et fidelem uirum spirituali caritate diligimus.



EPISTOLA CDXXXuI. AD EUMDEM. Commendat ei quemdam amicum.

N. flamma negotiorum que assidue Rome geruntur,  fere adustus, ex desiderabili et iucunda inspectione scriptorum uestrorum, utinam refrigerari merear. Sed, proh dolor! ad opus serui uestri in tota Clara-ualle scriptores non possunt reperiri, satis dictum est a filio patri. Amicum nostrum et persone nostre et Ordinis glorificum amatorem dominum N. qui etiam fideliter negotia gerit suorum, dulcedo uestre beneuolentie pro se et nobis habeat charum.



EPISTOLA CDXXXuII. AD EUMDEM In gratiam Trecensis episcopi.

Ad notum misericordie fontem, de quo mihi et amicis meis toties hausi, domini Trecensis episcopi  reuerendi senis et amici nostri necessitas compellit recurrere. Hoc est ergo quod haurire desidero, quatenus apostolica pietas hominem, cuius iam cani merentur quietem, non sinat iniuste uexari, et petitiones eius, quas per nuntium suum facit, dignetur effectui mancipare.



EPISTOLA CDXXXuIII. AD EUMDEM. In gratiam Trecensis episcopi.

Augetis mihi gratiam, et gloriam multiplicatis, cum gratia mei, amici mei gratiam inueniunt in oculis uestris, quam multis iam de charo fecistis cariorem. Ego tamen gloriam ab homine non quero, sed regnum Dei et iustitiam eius, quam puto  esse cum domino Trecensi. Secure uobis utrumque cupio esse commendatum, et iustum scilicet et amicum; non solum autem, sed et missum ab eo bone indolis iuuenem, charum nobis latorem pres. eque uestre commendo caritati



EPISTOLA CDXXXIX. AD EUMDEM. In gratiam Trecensis episcopi.

Causa domini Trecensis, cum nuntio dilecto nostro, qui eam portat, sit uobis commendata; manutenete eam, quoniam, ni fallor, iusta est. Homo ipse amici uestri amicus est. uide ne quemquam audias aduersus dominum Trecensem; sed potius iuua causam et nuntium eius in quantum potes.



367 5 EPISTOLA CDXL. AD ANONYMUM. Hortatur ut anime curam preferens corporis sollicitudini, seculo renuntiet.


Magnum, fateor, bonum fecit nobis dominus Auiaficensis  , qui post indultam sui satis optatam gratamque notitiam, etiam tue Dilectioni subintulit mentionem, de tua nos certificans ac letificans incolumitate. uerumtamen id ego de anima tua libentius accepissem, nam de corpore episcopus aiebat: »Amo quidem et corpus tuum, sed animam amplius: nam et meum corpus ego non diligo, nisi propter animam, ut noueris iuxta illam a me diligi regulam, Diliges proximum tuum sicut teipsum ; et sicut meam meo, sic tuo tuam  corpori prefero animam. Tolle quippe animam, quid erit corpus, nisi quod ad omnium humanorum corporum partem dictum est, Terra es, et in terram ibis?«  Ceterum anime prestatur cum corpore soluitur, si non tamen tantis fuerit aggrauata peccatis, ut reuertens in terram, quod de terra sumptum est, non preualeat, sicut scriptum est, redire spiritus ad Dominum qui fecit illum . Non est equum profecto eque diligi quod mouetur, et quod mouet; quod regitur, et quod regit; quod uiuificatur, et quod uiuificat; quod denique de terra et terra est, et quod desursum uenit nature superioris insignitum imagine. Quanto tamen, proh dolor! hoc fenum, et huius feni male olentem florem, hoc est carnem, et bona carnis non eque saltem,  et insuper pluris habent, quam eterne beatitudinis et beate eternitatis capacem rationem quidem predictam creaturam? uerum tu qui aliter sapis, noui enim, sed doleo nondum te uiuere ut sapis, tu ergo miserere anime tue placens Deo . Quid adhuc iungis uitam cum quibus sententiam non concordas? Aut muta uitam, aut dissimula sententiam. Ceterum hoc melius est, ut quod iam ratione cepisti, et corde concepisti, opere non dissimules. Sapiens sapientie consilium non contemnit: Quid prodest homini, si uniuersum mundum lucretur, anime uero sue detrimentum patiatur?  Quid te iuuat mente tenere ueritatem, cum adhuc uanitatem teneas in conuersione? Abi, queso, recede de medio filiorum alienorum, quorum  os loquitur uanitatem, et dextera eorum dextera iniquitatis. Beatum hi dicant populum cui hec sunt; tu cum propheta non tam uerbo clama, quam experimento proba, quia beatus populus cuius Dominus Deus eius . Delectet eos in mundo, cum sint ruituri cum mundo; tu delectare in Domino, et dabit tibi petitiones cordis tui; tibi adherere bonum sit, ut et tu cum Ieremia dicas: Bonus est Dominus querenti illum : quod si querenti, quanto magis inuenienti?



EPISTOLA CDXLI. AD PRIOREM QUEMDAM  . Mittit ei adolescentem qui se in ordine recipi postulabat.


Deuotas orationes.

Hunc adolescentem qui uobis has litteras portauit, exspectantem me Catalaunis inueni: qui, ut me uidit, simpliciter satis et uerecunde rogauit se in nostro Ordine recipi, et monachum fieri; narrans mihi, quia cum Thomas de Marla, cuius armiger fuit, uellet eum militem facere militie seculi militiam Christi preposuit, et ob hanc causam ad nos confugit. Super his aliquos de fratribus consulite, et si laudauerint, uobisque ita uisum fuerit, recipite eum et probate. Notum facio uobis extorsisse me, non  meis, sed domine Beatricis precibus  , ab episcopo licentiam hiemandi iuxta uos, non tamen in Clara-ualle, sed in Dementini prato. Interim uigilate, pigros excitate, nimios reprimite, pusillanimes consolamini; omnibus omnia facti, omnium uirtutes uestras facite.



EPISTOLA CDXLII. AD QUEMDAM ORDINIS S. BENEDICTI ABBATEM. Mittit ei duos adolescentes ad ordinem Cisterciensem uiribus impares, sed sibi non forte inutiles.

Pacem et caritatem diligere.

Istos duos adolescentes, bonam quidem uoluntatem habentes, sed uiribus corporis ad nostrum Ordinem nequaquam sufficientes, idcirco uobis transmittere curauimus: quia si tales perseuerant,  quales eos probauimus, non inutiles uobis confidimus. Denique suscipite eos et probate uos ipsi, an uerum sit quod testamur; nec eorum acceleretur suscipienda professio, ut prius ipsorum utilitas dignoscatur



EPISTOLA CDXLIII. AD QUEMDAM AMICUM. De quodam adolescente, cuius prauos mores narrat, qui nobilium matrimonium ambiebat.

Feci quod uoluistis, quod ad me omnino non pertinebat, nisi quia uoluistis. Quid enim ad nos pertinet de uestris terris, de uestris placitis, de uestris coniugiis? Deinde etiam hominem illum, pro quo me precantes ducissam precari compulistis, ita semper cognouimus a iuuentute sua malis fuisse  intentum, et ab omni bono elongatum, quatenus hec ei mala non tam illa uel cupiditate ducisse, quam iusto Dei iudicio credamus contingere; nunquam eius ad aliquem sanctorum peregrinationem, cum peccator sit, uidimus; nunquam eius eleemosynas, cum diues sit, audiuimus; nunquam eius patrocinium quod pupillo uel uidue ferret, cum diu prepositus exstiterit, agnouimus. Et nunc insuper non cessat se supra se extendere ultra etiam mensuram suam. Scitote uos qui amici eius estis, quia aut uix  aut nunquam poterit ei ad aliquod proficuum societas nobilium uenire, quibus in matrimonium, suam non attendens mediocritatem, tanto appetit studio filios et filias suas coniungere: uolo tamen et multum desidero, ut illud quod propter uos faciliter rogare suscepi, in bonum ei proueniat.



EPISTOLA CDXLIu. AD QUEMDAM ABBATEM. De quodam monacho qui ad alium Ordinem transire uolebat, quod fieri improbat.

Unus frater dum nostram simplicitatem consulere uenit, tale a nobis consilium, imo iudicium reportauit. Cum nullam idoneam causam attulerit, cur locum et Ordinem suum deserere uelit; nulla uisa est ratio permittere, quod ad alium transire debeat. Nam uotum  illud quod se prius fecisse dicit, de quo et maxime sibi scrupuli occasionem sumpsit; cum sola cogitatione aut ut plus etiam uerbo, sed soli factum fuisse constet, nequaquam huic preponendum putamus, cui utique posterius licet tamen et uerbo et deliberatione, et habitu et professione sese astrinxisse uidetur; presertim cum illud quod uouerat, nec districtius esse uideatur isto, nec rectius. Quapropter nec uobis, qui pro eius anima Christo reddere rationem habetis, tutum esse credimus in hoc ei credere, in hoc ei uestram indulgere licentiam cum scriptum sit: Declinantes autem in obligationes adducet Dominus cum operantibus iniquitatem . Suscipite ergo eum dulciter, ut filium; sollicite custodite, ut uobis commissum, uestris, nisi  fallor, ex hoc iam obsecuturum preceptis, et consiliis obtemperaturum.



EPISTOLA CDXLu. AD QUEMDAM ABBATEM. Commendat ei L. fugitiuum reuertentem, quem benigne suscipi rogat.

Obsecro uos per misericordiam Dei et per nostram inuicem dilectionem, quatenus fratrem L. erroris sui penitentem, cum desiderio reuertentem, emendationem promittentem benigne suscipiatis; sed et in ipsa susceptione atque reconciliatione clementius mitiusque cum eo agatur, quam cum ceteris solet fugitiuis, sentiatque sibi ualere, quod per nos se apud uos commendare nostrisque precibus munire curauerit.



367 6 EPISTOLA CDXLuI. AD ANONYMUM. Scribit se ex morbo graui conualuisse, et mortis ianuas euasisse.


Quidquid sibi.

Super ipsa uestra sollicitudine, qua uos anxiari per litteras uestras insinuatis, diu exstiti et ego sollicitus.  Neque enim ignorare poteram quod pateremini, cum cogitarem, qualem me relinqueretis; sed nuntii usque modo defuit opportunitas, per quem, cum corpore cepi, Deo miserante, meliorari, uos quoque esse facerem animo meliori. Iam ergo bono animo estote, quia castigans castigauit me Dominus, et morti non tradidit me. Prima Dominica Aduentus Domini, primum ad altare per memetipsum, et sine adminiculo alterius accessi ad accipiendam sacram Communionem; istas litteras ipse dictaui: quibus duobus signis perpendere potestis, quantum diuina benignitate et corpore et animo conualuerim. Libenter uos uiderem, si opportune et sine disturbatione fieri posset.



EPISTOLA CDXLuII. AD AMEDEUM ALTAE-CUMBAE ABBATEM. Rogat ut nuntios mittat Montem-Pessulanum, quo ascendere debebant regis Sicilie naues, ut apud regem eum excusent, quod fratres in Siciliam non miserit.


Dilecto fratri in Domino abbati Alte-Cumbe AMEDEO, frater BERNARDUS Clare-uallis uocatus abbas, salutem et dilectionem.

Rogamus ut patrem uestrum uel aliquem alium nuntium rationabilem et discretum mittatis pro nobis apud Montem-Pessulanum, ita ut ibi sit in Octauis Assumptionis beate Marie: in ipsa enim die et in ipso loco debent esse nuntii regis Sicilie  , qui descendunt mare in nauibus, ut portent filiam comitis Theobaldi filio domini sui. Si forte ad opus fratrum nostrorum naues adduxerint, et requisierint  abbatiam quam missuri eramus, nuntius uester habeat nos excusatos  in hec uerba: »Fratres quidem parati erant, et abbatia ordinata; sed dominus Alfanus nuntius domini regis Sicilie dixit, quia rex non requirebat nisi duos fratres qui precederent alios ad uidendum locum; cum autem placuerit domino regi, significabit nobis uoluntatem suam de tota abbatia simul mittenda: nam periculum est religionis et ordinis, sicut uestra prouidentia nouit, fratres sine disciplina, sine custodia uel abbatis uel aliorum fratrum suorum uersari in terra aliena.«



EPISTOLA CDXLuIII. AD ANONYMUM. Commendat ei abbatem Farfensem sancte Ecclesie Romane cardinalem.


uirum nobilem et genere et moribus, abbatem Farfensem, apostolice sedis cardinalem  uobis commendamus, ut eum honorifice et amicabiliter suscipiatis. Descendit a latere domini Pape ad curiam Regis ab ipso uocatus, habens ad ipsum uerba secreta de communi negotio regni et Ecclesie.  Suscipite honeste hominem, et hominem bone uoluntatis; et in eo excellentiores principes mundi, eum uidelicet a quo uenit, et eum ad quem uenit, papam et imperatorem pariter honorate. Temeritatis quidem est, quod ego tantillus talem uirum uobis audeo commendare; sed humilitas ipsius hoc petentis excludit pudorem, et si factus sum insipiens, ipsa me cegit.



367 7 EPISTOLA CDXLIX. AD REGEM FRANCORUM. Excusat se a suscipienda dignitate ad quam electus erat.

Regi Francorum, frater BERNARDUS.

Placet, fateor, quod in his que Dei sunt, tanta sinceritate uersamini. Nam ut alia taceam, nequaquam  promotionem miseri hominis tantopere curaretis  , si non esset in causa Deus: quo enim alio emolumento id ita placeret, cum sim pauper et inops? Nec sufficit assentire, insuper et rogatis. Exhibetis fauorem, largum gratie sinum expanditis, et ne onera pusillanimis reformidem, auxilium de regia protectione promittitis. Quenam hec in rege dignatio, in adolescente maturitas? uerum ego, optime Rex, nullatenus acquiesco mittere manum ad fortia, corde pusillus, fractus corpore, et cui solum pene superest sepulcrum; non audeo prorsus ad sancta indignus et insufficiens. Hoc considerare debuerant auctores electionis: si dissimularunt, ego non queo, quod lego, Miserere anime tue placens Deo . Aut si idoneum crediderunt ob  habitum religionis quo induor, in habitu species est sanctitatis, non sanctitas. Nemo mihi me notior, nemini ego quam mihi: non plane me credo contra testimonium conscientie me uidentibus tantum in facie et secundum faciem iudicantibus. Ecce ego et pueri mei, quod dedit mihi Deus, orantes hic sumus, quamuis peccatores, pro regno uestro et uestra persona: si separatis ab inuicem, id quidem difficile et crudele; non ad orandum, sed plorandum prouocatis. Hactenus pro me: iam pro Ecclesia quid parturiat animus, dignemini, obsecro, paucis attendere. Sedet in tristitia domina Ecclesiarum, et lacryme eius in maxillis eius: mutatus est color optimus, defloruit antiqua uenustas, pretiosissimus ille ornatus datus est in conculcationem, nobilitas in  contemptum, et in seruitutem libertas. Crucior in hac flamma, nec consilium refrigerii, donec ueniat qui consoletur eam. Tangat proinde cor uestrum reuerentia Sponsi eius, cuius sanguine redempta, cuius similitudine adornata, cuius hereditate dotata est, et perseueret propositum uestrum, ne tam dilecta  unici Domini nostri sponsa tali uel nunc ad cumulum malorum committatur, qui displiceat oculis eius. Dico uobis, et dico ut uere fidelis, quia omnino non expedit uobis. Sic uobis regnum contingat administrare Francorum, ut inde acquiratis regna celorum, optime et illustrissime rex.



EPISTOLA CDL. AD AMICUM. Scribit se tandem conualescere et a mortis faucibus ereptum.

Idem quod sibi.

Opus utile, et quantum mihi uidetur, catholicum elaborastis: habeo tamen semel adhuc, si uita durauerit, uobis illud presente perlegere et uobiscum  singula proferre; et tunc si quid forte repertum fuerit quod merito moueat, aut omnino amouebitur, aut ita emendabitur, ut ultra iam non mouere ualeat, nec mouere debeat. De cetero congratulamini mihi, quia castigans castigauit me Dominus et morti non tradidit me . Cum enim, securi ad radicem infructuose arboris posita, iamiam succidi metuerem; precibus amicorum redditus sum, qui uidelicet fimo carissimo lacrymarum suarum sterilitatem meam se fecundaturos pollicentes, inducias aliquanti temporis a pio Patrefamilias impetrarunt .



EPISTOLA CDLI. AD FRATRES ***. Hortatur ad eleemosynas famis tempore faciendas.


Non ignoratis, fratres, qui dixerit, Beati misericordes, quoniam misericordiam consequentur ; et illud, Beatus qui intelligit super egenum et pauperem , et rursum: Si uideris nudum, operi eum, et carnem tuam ne despexeris ; et apud sanctum Iob, uisitabis speciem tuam, et non peccabis . Ut hec uobis pauca de multis in hunc modum et Scripturis retexerem, illud est occasio, quod egenos uagosque sub hoc famis tempore  plus solito constat egere. Unde si qua in uobis pietatis uiscera, si qua in uobis miserationis compassio, dignum est ut in se ipsos experiantur: quantumlibet enim miseri et despicabiles, os uestrum et caro uestra sunt, quod uos non  aliter de illis sentire, iustum est ut sentiant: sentiant dico, et, si non rerum uestrarum, saltem uerborum beneficio; ut uidelicet capellano precipiatis, quatenus omni studio curet excitare et exhortari populum quam publice quam priuatim, ad benefaciendum eis.



367 8 EPISTOLA CDLII. AD QUEMDAM ABBATEM. Hortatur ut benigne fugitiuum recipiat, nec prelati dignitatem abiiciat.


Suo illi quod suo.

Nemo cum has legerit, si norit unde salutationis formulam sumpserim, succensere, ut arbitror, debebit mihi, quod me in capite meliori preferre presumpserim, et quod tanquam aliquid inferius meum esse dixerim, cuius ego merito totus sum et quo ex toto inferior: quanquam non solum inferiora nostra, sed etiam plerumque quibus inferiores nos esse scimus, nostra non improprie appellare solemus, ut est illud, Portio mea, Domine, in terra uiuentium . Et hec quidem de uobis,  sed non uobis. Iam ad uestras litteras breuiter pro tempore respondendum est, que cum mihi in manus uenerunt, natalis anime Domine nostre dies festus illuxerat, cuius me totum iure sibi uindicans deuotio, nichil aliud cogitare sinebat; sed et nuntius repedare festinans, uix usque in crastinum, ut hec iam festo exoccupatus utcunque rescriberem, exspectauit. Fugitiuum itaque fratrem dure a me, utpote durum corde increpatum, nichil melius interim potui quam ad locum remittere unde fugerat: quippe quem iuxta nostras consuetudines domi absque abbatis sui consensu retinere non debui. Oportet autem a uobis eum similiter aspere increpari, et ad humilem prouocari satisfactionem, deinde nostris confortari litteris pro eo directis ad  abbatem. De infirmitate nostra nichil certius modo sollicito indicare potui, nisi quod infirmus et fuit et sum, nec minus solito, nec magis multum. Quod uero non misi quam missurus eram, causa est plus me animarum timuisse scandalum, quam unius corporis periculum. Iam ne quid horum que mandatis omnino pretermittam, quin et aliquatenus ad singula respondeam, uenio etiam ad uos. uelle uos audire scripsistis, quid ego uos, qui utique omnia uestra norim, facere uelim. Sed hec, nisi fallor, si modo dicerem nec uos possetis, nec ego consulerem. uolo enim et ipse quod uos uelle de uobis iam olim non latet me. Ceterum mea atque uestra eque, ut equum est, uoluntate postposita, magis quod uelle  Deum de uobis puto et mihi ut uobis suadeam tutum duco; et uobis si persuadeam, non incommodum. Tenete itaque meo consilio quod tenetis, manete in quo estis, et studete prodesse quibus preestis; nec preesse refugite, dum prodesse potestis: quia ue siquidem, si preestis et non prodestis; sed ue grauius quia preesse metuitis et prodesse refugitis.



EPISTOLA CDLIII. AD ANONYMUM. Laudat eius prudentiam et humilitatem.


Quidquid sibi cupit gratie spiritualis.

Laudo prudentiam, qua monachum propter nouitium contristari timuistis; sed magis approbo humilitatem, qua factam uobis iniuriam et tam grandem iniuriam, pertulistis. Incomparabiliter autem prefero caritatem, qua calamum quassatum non patiendo conteri , nostrum expetere consilium ei suadere curastis. O prudens humilitas, humilisque caritas, sic parcens monacho iniuriam, ut non deesset nouitio fluctuanti! Quantum ergo potui confirmatum, et omnia, quantum reor, de quibus notatus est, emendare paratum, ad  uos eum remitto; tam probate uestre benignitati consulens, et si necesse est, supplicans, ut recipiatur, ut tamen predictus frater, cui et litteras proinde precatorias misi, a sua prius, si fieri posset, sententia flectatur.



367 9 EPISTOLA CDLIu. AD ANONYMUM. Stephano, si perseuerauerit, promittit dignos penitentie fructus.

Quis satis mirari possit uestre caritatis ardorem? Sed quoniam dignum non est, ipsam unde sollicitam esse cognouimus, diutius manere sollicitam, Stephanus uester qui et noster, si digno sue conuersationis initia fine compleuerit, si equa cum capite deuotione etiam caudam hostie offerre sategerit, testimonium  ei perhibemus quia dignos faciet penitentie fructus.



EPISTOLA CDLu. AD MATERTERAM IMPERATORIS HISPANIARUM  . Fratrum ei suffragia concedit, oratque ut controuersia, que inter suos et fratres de Careda erat, per episcopos terminetur.

Illustri domine G. regine et matertere imperatoris Hispaniarum, BERNARDUS Clare-uallis uocatus abbas, salutem et orationes.

Deuotionem uestram ex relatione fratris nostri Niuardi  audientes, gratias agimus Deo, et oramus ut secundum fidem et fiduciam quam habetis in nobis, uobis retribuere pro sua pietate dignetur. Fraternitatem domus nostre et orationum nostrarum, sicut desiderastis, gratanter uobis annuimus,  et ut tantumdem pro uobis fiat, quantum pro uno quolibet nostrum tam in uita quam in morte. De cetero necesse habuimus suggerere prestantie uestre de fratribus de Careda  , quia per neptem uestram et per seipsos calumniam nobis struunt. De monasterio. . . . . . . . . . . . Oportet ergo nos prouidere bona non tantum coram Deo, sed etiam coram hominibus, omnimodisque  cupimus sic procedere in hoc negotio, ut non uituperetur bonum nostrum, nec homines illi occasionem habeant detrahendi. Proinde remisimus ad uos negotium, ut scandalum istud compescere studeatis. Et si aliter noluerint illi desistere, iudicio, ut dignum est, domini Zemorenensis [Zamorensis] episcopi et domini Asturicensis uelitis et faciatis hanc  controuersiam terminari. Ubi enim uel eorum confessione, episcoporum iudicio innotuerit non habere eos unde aduersum nos super hoc possint uel debeant reclamare, parati sumus, iuuante Deo, sic ordinare locum, ut et uestra deuotio gratuletur, et Deus glorificetur in opere uestro.


 Epistole sequentes, ex uariis auctoribus in unum collecte, nunc primum sancti Bernardi operibus accensentur. Ultimam, seu quadringentesimam sexagesimam, de cuius genuitate tamen est unde merito dubitetur, in appendicem, ne interturbaretur ordo, amandare noluimus. EDITOR PATROLOGIAE.





PRAEFATIO IN EPISTOLAM SEQUENTEM.



Francisco M. BANDITIO, Ariminensi, archiepiscopo Beneuentano et S. R. E. cardinali amplissimo, Ioannes Christophorus AMADUTIUS.

Qui litteris operam nauant, quique eruditis pabulum prebere student statis quibusdam operibus, id potissimum curant, ut primum uarietate rerum omnibus placeant, tum ut ea, que uniuscuiusque intersint, singulis consentanea faciant. uides, cardinalis amplissime, me in eo esse, ut anecdotis quibusdam opusculis uarias litteratorum classes detinendas oblectandasque susceperim; quod ut assequar, uaria tum idiomatis et orationis, tum etatis et argumenti diuersitate distinctas lucubrationes iamdiu mihi edendas proposui. Quare si que sunt que precipue spectari debeant hac presertim temporum corruptione, que se miris litterarum scientiarumque progressibus fede immiscuit, ea esse cum primis censui, que ad sacra pertinerent, queque uel fidei prestantiam, uel morum castitatem preseferrent. uerum quam ipse unquam gratiam inirem, si huiusmodi res munusculi instar iis preberem, qui ludicris leuibusque crepundiis assueti  grauia ac seuera queque ad stomachum usque fastidiunt? Sua ergo sponte fluit cogitatio, que ad te unum deligendum, cui beati Bernardi abbatis Clare-uallensis epistolam adhuc anecdotam inscriberem ac nuncuparem, me nunc potissimum commonefecit. Tu, qui ea studia sedulo coluisti, que tuum institutum in primis decent, qui ad bibliothecam omni scriptorum genere instruendam in Ariminensi clericum regularium collegio animum tot annorum spatio intendisti, quique eos presertim auctores consectaris, qui et tuam preclaram dignitatem, et pastoralem procurationem preceptis, et exemplis iuuent, ac excitent, libentissime quidem excipies opusculum, quod a clarissimo, sanctissimoque Cisterciensis ordinis alumno concinnatum tibi nunc statuo. Is enim fuit diuus Bernardus, ut singulos fore hominum ordines instituendos epistolis suis sibi proposuisse uisus fuerit: quandoquidem laicos, monachos, clericos, abbates, episcopos, cardinales, et ipsos quoque summos pontifices in Eugenio III scriptis suis pro dignitate erudiuit, atque informauit, singulis prebens castigatioris uite perquam apta documenta. Epistola quam nunc profero ea est qua laicum uariis humane, recte tamen honesteque politices preceptis imbuendum suscipiat; quorum sane plura cum priuatum hominem, quem se esse sentiat semper unusquisque quantacunque dignitate precellat, respiciant, facile singuli ea uindicent atque arripiant que sibi peculiariter conuenire intellexerint. Nulla uero in ceteris, siue epistolis, siue scriptis quibuscunque S. Bernardi abbatis mentio occurrit hominis ad quem epistolam hanc hactenus ineditam inscriptam animaduertimus. Qui uero et epistolas et scripta cetera sanctissimi huius Ecclesie doctoris, atque ea potissimum que Mabillonius tanquam genuina et a spuriis distincta proposuit  , accurata lectione percurrerit, facile in hac etiam styli dulcedinem, orationis ardorem, eloquii sanctitatem, sententiarum grauitatem, leporum copiam, que eidem potissimum tribuuntur, non egre deprehendet. Quod si id asserere detrectauerit, saltem anxium sancti scriptoris imitatorem hanc scripsisse epistolam fateri omnino cogetur. Hanc nos quidem obtinuimus a uiro clarissimo Angelo M. Bandinio, qui ex codice membranaceo seculi XIu, ineuntis, bibliothece Mediceo-Laurentiane, cui ipse pro meritis suis pareest, excripsit, et ut ederemus, nobis pro sua humanitate indulsit. Exstat ipsa etiam in duobus aliis eiusdem bibliothece codicibus, quos omnes ipse accurate recensuit  ; quod dum primum facit, epistole ingenuitatem in aliquod suspicionis dubium reuocare uidetur, forte ut seuerioribus critices regulis, quas docti interdum impensius amant, morem gerat. Habet et ipsa bibliotheca alios codices diui Bernardi opera continentes, et ea quidem que in Mabilloniana editione desiderentur. Cum illa uero nec pauca, nec exigua sint, ac multo egeant examine, seduloque comparationis studio, eadem nunc innuisse sufficiat, reiectis interim in imam oram eorumdem indiciis, que presto esse possint iis quibus hanc spartam deinceps ornare libeat  . Porro alibi  etiam alia habentur sancti nostri doctoris opera, que absunt a laudata editione, queque forte eadem quoque ac que exstant in codicibus Mediceo-Laurentianis esse possent; quod sane nonnisi diligenti perquisitione assequi quis poterit. Scilicet cl. Martinus Gerbertius abbas S Blasii in Silua Nigra ait in Itinere Alemannico  haberi in mss. operibus sancti Bernardi asseruatis in bibliotheca Auguste uindelicorum nonnulla que haudquaquam in Mabillonii editione occurrant, queque examen aliquod postulent. Insuper ipse ibidem  profert epistolam omnino breuem, erutam ex cod. ms. seculi XIII bibliothece Ochenhusane, quam S. Bernardus G. de Stopho scribit, queque in laudata editione frustra quereretur. Non aspernanda quidem, imo plurimi estimanda illius scriptoris opera, que ecclesiasticam traditionem, et Patrum seriem claudant, queque scholasticorum barbariem, que mox religionem, in scientias, ac litteras irrepsit, feliciter anteuertant. Nec te interim pigebit, Cardinalis amplissime, si insuper addam epistolam alteram, non eam quidem a diuo Bernardo exaratam, sed a matrona quadam, que ab eius concilio, disciplinaque penderet, ad ipsum scriptam. Non te quidem latet, sanctissimum abbatem nostrum cum pluribus lectissimis feminis epistolarum commercium exercuisse, ut docent ipsius epistole a Mabillonio recensite, ac date ad reginam Ierosolymorum, ad Mathildem reginam Anglorum, ad Sanciam sororem imp. Hispanie, ad ducissam Lotharingie, ad ducissam Burgundie, ad Ermengardam quamdam comitissam Britannie, ad Idam comitissam Niuernensem, ad Blesensem comitissam, ad Beatricem nobilem, et religiosam matronam, ad Sophiam uirginem, ad abbatissam Faberniacensem, ac postremo tandem ad nonnullas sanctimoniales. Amanuensis fortasse incuria  matrone, que hanc nostram epistolam scripsit, nomen nobis inuidit; neque etiam institute a nobis hac de re obseruationes quidquam lucis attulerunt. Hanc, epistolam quinetiam nobis communicauit laudatus Bandinius, qui ipsam ex codice altero Mediceo Laurentiano, eoque membranaceo seculi Xu eruere sategit  , nobisque edendam concessit. Quam uellem, ut ego gratum, et obsequentem in te animum meum prodere nunc studui, sic tu meam hanc uoluntatem, et obseruantiam equi bonique consuleres! Sed quid ab antiqua tua, planeque singulari humanitate nunc mihi polliceri non dubitem? Que quidem humanitas etsi stimulis non egeat, nec precibus locum relinquat, patere tamen, Cardinalis amplissime, ut de ea iugiter mihi conseruanda tanquam de re mihi tum carissima, tum spectatissima, cuius instar eorum, aui pretiosas res possident sollicitum esse decet, te maiorem in modum exorandum nunc censeam. uale.

Datis Rome Idibus Augusti anno a Christo nato 1780.



EPISTOLA CDLuI. AD RAYMUNDUM DOMINUM CASTRI AMBRUOSII.



367 10 Gratioso militi et felici RAYMUNDO, domino Castri Ambruosii, BERNARDUS in senium deductus salutem.

Doceri petis a nobis de cura et modo rei familiaris utilius gubernande, et qualiter patresfamilias debeant se habere, ad quod tibi respondemus. Licet omnium rerum mundanarum status, et exitus sub fortuna laborent, non tamen hoc timore est  uiuendi regula omittenda. Audi ergo, et attende. Quod si in tua domo sumptus et reditus sunt equales, casus inopinatus poterit destruere statum eius. Status hominis negligentis domus est ruinosa. Quid est negligentia gubernantis domum? Ignis ualidus in domo accensus. Discute diligenter eorum diligentiam, et propositum, qui tua administrant. Labenti, nondum lapso facultatibus minus uerecundum est abstinere quam cadere. Sepius reuidere, que tua sunt, quomodo sint, magna prudentia est. Cogita de cibo et potu animalium tuorum; nam esuriunt, et non petunt. Nuptie sumptuose damnum, sine honore conferunt. Sumptus pro militia honorabilis  est, sumptus pro iuuando amicos rationabilis est. Sumptus pro iuuando prodigos perditus est. Familiam grosso cibo, non delicato nutrias. Qui gulosus effectus est, uix aliter quam morte mores mutabit. Gulositas uilis et negligentis hominis putredo est; gulositas solliciti et diligentis hominis solatium est. Diebus paschalibus abundanter, non delicate pasce familiam tuam. Fac gulam litigare cum bursa, et caue cuius aduocatus existas. Si autem inter gulam et bursam iudex existas, sepius, sed non semper pro bursa sententiam feras. Nam gula affectionibus probat, et sic testibus non iuratis, bursa euidenter probat, iam arcis et cellario uacuatis, uel in breui tempore uacuandis: tunc male iudicas contra gulam, quando auaritia ligat  bursam; nunquam recte inter gulam et bursam auaritia iudicabit. Quid est auaritia? Sui homicida. Quid est auaritia? Paupertatis timor. Semper in paupertate uiues: recte uiuit auarus in se, non perdens diuitias, sed aliis reseruando. Melius est aliis reseruare, quam in se perdere. Si abundas blado, non diligas canestrum. Diligens canestrum cupit esse pauperum homicida. uende bladum, cum satis ualet, non quando per pauperem emi non potest. uicinis minori pretio uende, etiam inimicis; non semper gladio, sed sepe seruitio uincitur inimicus. Superbia contra uicinum balenum est; exspectas tonitru cum sagitta. Habes inimicum capitalem, in carcere positus es, habes inimicum, queras tuum oculum pro custode. Si habes inimicum,  conuersationem non habeas cum ignotis. Semper cogita quod inimicus sagax cogitat inimici uias. Debilitas inimici non est loco pacis, sed tregua ad tempus. Si te  securus non cogitare, que tu cogitas, inimicum, periculo te exponis. De feminis tuis suspectis quid agant, ignorantiam, non scientiam queras. Postquam sciueris crimen uxoris, a nullo medico curaberis: dolorem de mala uxore tunc mitigabis, quando audies de uxoribus alienis. Cor nobile et altum non inquirit de operibus mulierum; malam uxorem potius risu, quam baculo castigabis. Femina meretrix et senex omnes diuitias annullabit; femina senex et meretrix, si lex permitteret, uiua sepelienda esset. De uestibus nota quod uestis  sumptuosa probatio est pauci sensus. uestis minus apparens cito uicinis tedium parit: stude bonitate placere, non ueste. Mulieris petitio habentis uestes, et uestes querentis, non indicat firmitatem. De amicis teneas quod maior est amicus qui sua tribuit quam qui seipsum offert; de illis magna est copia amicorum. Amicum non reputes qui te presentem laudat; si consulis amico, non queras placere sibi, sed rationi. Dicas in consulendo amico, sic mihi uidetur, non precise sic agendum est. Facilius de malo exitu consilii redargutio sequetur quam de bono laus. Audiui quod te uisitant ioculatores, attende que sequuntur. Homo  ioculatoribus intendens, cito uxorem habebit, cuius nomen est paupertas. Sed quis erit huius uxoris filius? Derisio. Placet tibi uerbum ioculatoris, finge te non audire, et alia cogitare: ridens et gaudens de uerbis ioculatoris iam pignus sibi dedit. Ioculatores improperantes digni sunt suspendio. Quid est ioculator, mala improperans? Animal homicidium secum portans. Ioculatores instrumentorum Deo placuerunt. Audi de famulis. Famulum alti cordis repelle ut futurum inimicum. Famulum tuis moribus blandientem repelle. Famulo et uicino te laudantibus resiste, alias te cogitat decepisse. Famulum de facili se uerecundantem dilige ut filium. Si uis edificare, inducat te necessitas, non uoluntas. Cupiditas edificandi edificando non tollitur, nimia et inordinata  edificandi cupiditas parit, et exspectat edificiorum uenditionem. Turris completa et arca uacuata faciunt ualde tarde hominem sapientem. uis aliquando uendere, caue partem hereditatis non uendas te potentiori, sed potius minori pretio, te minori. Totum autem uende plus offerenti. Melius est grauem pati famem quam patrimonii uenditionem; sed melius est partem uendere, quam te usuris subiicere. Quid est usura? Legalis latro, predicens quod intendit. Nihil emes in consortio potentioris: paruum consortem patienter sustineas, ne tibi societ fortiorem. Quesiuisti de usu uini. Qui in diuersitate et abundantia uinorum est sobrius, ille est terrenus Deus. Ebrietas nil recte agit, nisi cum in lutum cadit. Sentis uinum, fuge consortium.  Sentis uinum, quere somnum, antequam colloquium. Qui se esse ebrium uerbis excusat, suam ebrietatem aperte accusat. Male sedet in iuuene uina cognoscere. Fuge medicum scientia plenum, exercitio non probatum. Fuge medicum ebrium. Caue tibi a medico uolente in te experiri qualiter alios de simili morbo curabit. Caniculos ualde paruos dimitte. Clericis et reginis canes custodes utiles sunt. Canes ad uenandum plus constant quam conferant. Habentem filios dispensatorem tuorum bonorum non instituas. Sed dices: Si auersetur fortuna, quid prodest uiuendi doctrina? Audi quod de hoc uiderim stultos omittentes continentiam, et tandem se excusatos sub fortuna; et uenit aliquando fortuna,  sed seruans doctrinam raro accusabit fortunam. Raro enim diligentiam cum infortunio sociabis, et rarius a pigritia infortunium separabis. Exspectat piger sibi subueniri a Deo, qui uigilare precepit in mundo. Tu ergo uigila, et leuitatem expendendi cum grauitate lucrandi compensa. Appropinquat senectus; consulo quod Deo potius quam tuo filio te committas. Disponis legatum; consulo quod prius seruitoribus quam sacerdotibus solui mandes. Diligentibus personam tuam non committas animam. Committe animam tuam diligenti animam suam. Dispone de rebus ante morbum; sepe quis efficitur infirmitatis seruus, et seruus testari non  potest. Liber ergo testeris, antequam seruus efficiaris. Sufficit tibi quod dictum est de testamentis. De filiis audi. Mortuo patre, querunt diuisionem, si nobiles sunt; melior est sepe eorum aspersio per mundum, quam hereditatis diuisio. Si laboratores sunt, faciant quod uolunt; si mercatores, tutior est diuisio quam communio, ne unius infortunium aliis imputetur. Mater autem forsan remaritari querit; stulte agit; sed ut peccata sua deploret, utinam ipsa senex accipiat iuuenem, nam non ipsam, sed sua quesiuit; quibus habitis, bibet cum eo doloris calicem quem optauit, ad quod eam perducat meta sue uite damnabilis senectutis. Amen.

Deo gratias.






EPISTOLA CDLuII. AD UNIuERSOS FIDELES. De expeditione in terram sanctam. Festum SS. Petri et Pauli quo apud Magdeburgum conueniant, designat. 
[BOCZEK, Codex diplomaticus et epistolaris Morauie. Olomucii 1836 4o, t. I, p. 253, ex codice ms. Olomucensi sec. XIu signato CXXuI.]

367 11 Dominis et Patribus reuerendis archiepiscopis ceterisque episcopis et principibus et uniuersis fidelibus Dei, BERNARDUS, Clare-uallensis uocatus abbas, spiritum fortitudinis et salutis.

Non dubito quin auditum sit in terra uestra, et celebri sermone uulgatum, quomodo suscitauerit spiritum regum Deus et principum ad faciendam uindictam in nationibus et exstirpandas de terra Christiani nominis . . . Magnum bonum magna diuine miserationis ubertas! uerumtamen uidet hoc malignus et inuidet more suo; frendet dentibus et tabescit; multos amittit ex his quos uariis criminibus et sceleribus obligatos tenebat: perditissimi quique conuertuntur declinantes a malo, parati facere bonum. Sed aliud damnum ueretur longe amplius de conuersione gentium, cum audiuit plenitudinem eorum introituram, et omnem quoque Isrel fore saluandum. Hoc ei nunc tempus imminere uidetur, et tota fraude satagit uersuta malitia, quemadmodum  obuiet tanto bono. Suscitauit proinde semen nequam filios sceleratos paganos, quos, ut pace uestra dixerim, nimis diu sustinuit Christianorum fortitudo, perniciose insidiantes dissimulans, calcaneo suo nec conterens capita uenenata. Sed, quia dicit Scriptura: Ante ruinam exaltabitur cor, fiet ergo, Deo uolente, ut eorum superbia citius humilietur, et non propter hoc impediatur uia Hierosolymitana; quia enim uerbum hoc crucis paruitati nostre Dominus euangelizandum commisit, consilio domini regis et episcoporum et principum, qui conuenerant Frankonouort, denuntiamus armari Christianorum robur aduersus illos, et ad delendas penitus, aut certe conuertendas nationes illas signum salutare suscipere, eamdem eis promittentes indulgentiam peccatorum,  quam et his qui uersus Hierosolymam sunt profecti. Et multi quidem signati sunt ipso loco, ceteros autem ad opus simul prouocauimus, ut qui ex Christianis necdum signati sunt ad uiam Hierosolymam, nouerint eamdem sese indulgentiam hac adepturos expeditione, si tamen prestiterint in ea pro consilio episcoporum et principum. Illud enim omnimodis interdicimus, ne qua ratione ineant fedus cum eis, neque pro pecunia, neque pro tributo, donec, auxiliante Deo, aut ritus ipse, aut natio deleatur. uobis sane loquimur archiepiscopis et cepiscopis uestris, opponite omnino, ut maximam super his geratis sollicitudinem, et quantumcunque potestis, studium adhibeatis et diligentiam, ut uiriliter fiat; et secundum Deum ministri Christi estis,  et idcirco fiducialius a uobis exigitur, ut negotio eius, quod ad uos spectat, inuigiletis. Nos quoque plurimum id rogamus et obsecramus in Domino. Erit autem huius exercitus, et in uestibus, et in armis, et faleris ceterisque omnibus eadem que et alterius exercitus obseruatio, quippe quos eadem retributio munit. Placuit autem omnibus in Frankeneuort congregatis, quatenus exemplar istarum litterarum ubique portaretur, et episcopi atque presbyteri populo Dei annuntiarent, et eos contra hostes crucis Christi, qui sunt ultra albi , signo sancte crucis consignarent et armarent; qui nimirum omnes in festo apostolorum Petri et Pauli apud Magdeburg conuenire debent.



EPISTOLA CDLuIII. AD WLADISLAUM DUCEM, MAGNATES ET POPULUM BOHEMIAE. Omnes ad expeditionem Hierosolymitanam inuitat, idemque negotium episcopo Morauiensi commendat. 
[BOCZEK, ubi supra p. 255, ex eodem codice.]

Duci WLADISLAO ceterisque nobilibus et uniuerso populo Bohemie, BERNARDUS Clare-uallensis abbas uocatus, salutem in Christo.

Est mihi sermo ad uos de negotio Christi, in quo est etiam salus uera. Quod loquor, ut indignitatem persone scribentis excuset apud uos auctoritas Domini; excuset consideratio utilitatis uestre; excuset,  que in nobis est intentio caritatis. Modicus quidem sum, sed non modice cupio omnes uos in uisceribus Iesu Christi. Hic zelus urget ut scribam quod libentius uiua uoce cordibus uestris inscribere laborarem, si, ut uoluntas non deest, suppeteret et facultas. Sed spiritus quidem promptus est, caro autem infirma. Obtemperare non potest corruptibile corpus anime desiderio, nec spiritus uelocitatem moles terrena ualet comitare; sed quod hinc queremur, abest a uobis portio nostri; sed que utilior est, cor nostrum, usque ad uos dilatatum est, etsi corpus onerosum terrarum intercapedo detincat. Audiat ergo uniuersitas uestra uerbum bonum, audiat uerbum salutis, et oblatam indulgentie copiam deuotis quibusdam anime brachiis amplectatur. Neque  enim simile est tempus istud ceteris, que hucusque preteriere, temporibus; noua uenit e celo diuine miserationis ubertas; beati quos superstites inuenit annus placabilis Domino, annus remissionis, annus utique iubileus! Dico uobis, non fecit Dominus taliter omni retro generationi, nec tam copiosum in patres nostros gratie munus effudit. uidete quo artificio utitur ad saluandum uos; considerate pietatis abyssum, et obstupescite, peccatores: necessitatem se habere facit, aut facit, aut simulat, dum uestris necessitatibus subuenire de celo uenit; consilium hoc nec ab homine est, sed a corde pietatis diuine processit. Commota est et contremuit terra, quia Dominus fecit perdere terram suam. Suum, inquam, [suppl. in qua] uisus est et annis  plus quam XXX homo inter homines conuersatus. Suam, quam honorauit natiuitate sua, illustrauit miraculis, dedicauit sanguine, sepultura ditauit. Suam, in qua uox turturis audita est, cum uirginis Filius castitatis studium commendaret. Suam, in qua primi apparuerunt flores resurrectionis. Hanc repromissionis terram ceperunt occupare maligni, et nisi fuerit qui resistat, ad ipsum inhiant nostre religionis sacrarium, lectumque ipsum maculare conantur, in quo propter nos obdormiuit uita nostra in morte, et profanare loca sanctorum, loca dico Agni immaculati purpurata cruore. Audite amplius aliquid quod mouere debeat quamlibet durum pectus hominis Christiani. Accusatur proditionis Rex noster; imponitur ei quod non sit Deus, sed falso  simulauerit quod non erat. Quis in uobis est fidelis eius, surgat, defendat Dominum suum ab imposite proditionis infamia; securum conflictum ineat, ubi sit et uincere gloria, et mori lucrum. Quid moramini, serui crucis, quid dissimulatis uos, quibus nec robur corporum, nec terrena substantia deest. Suscipite signum crucis, et omnium, de quibus corde contrito confessionem feceritis, plenam indulgentiam delictorum hanc uobis summus pontifex offert, uicarius eius cui dictum est: Quodcunque solueris super terra, erit solutum et in celo. Suscipite munus oblatum, et ad irrecuperabilem indulgentie facultatem alter alterum preuenire festinet. Rogo et consulo,  ne propria quisque negotia Christi negotio uelit preferenda, nec propter ea que temporibus aliis potuerunt uel poterunt exerceri, illud omittat quod recuperari ultra non possit. Et ut noueritis quando, qua, quomodo sit eundum, paucis audite: in proximo Pascha prolecturus est exercitus Domini, et pars non modica per Hungariam ire proposuit. Illud quoque statutum est ne quis aut uariis aut grisiis, seu etiam sericis utatur uestibus; sed neque in equorum faleris auri uel argenti quidpiam apponatur, tantum in scutis et ligno sellarum, quibus utentur; cum ad bella procedent aurum uel argentum apponi licebit his qui uoluerint, ut refulgeat sol in eis et terrore dissipetur gentium fortitudo. Copiosius hec et latius prosequi oportuerat, nisi quod habetis apud uos dominum  Morauiensem episcopum, uirum sanctum et doctum, quem exoratum uolumus esse, ut secundum sapientiam, que data est ei a Domino, diligentius super hoc uniuersitatem uestram studeat exhortari. Exemplar quoque litterarum domini pape misimus, cuius admonitionem intentissima debetis aure percipere, et eius obseruare decreta. ualete.



EPISTOLA CDLIX. AD G . . . . . DE STOPHO.
[.....]om GERBERT, Iter Alemannicum, 1765, 8o, p. 216.]

BERNARDUS, Clare-uallensis uocatus abbas, dilecto in Christo filio G. de STOPHO, salutem et orationes.

Charissimus filius noster frater tuus Henricus ad nos diuertit, et consilio nostro salutaris signi quod  acceperat, propositum non deposuit. Sed longe meliora: uti pauper enim factus pro paupere Christo, in domo pauperum Christi sub religionis habitu disposuit conuersari. Quod tibi nec graue debet uideri nec asperum, quia ipse cum Maria optimam partem elegit, que non auferetur ab eo, et faciem induit uere euntis in Hierusalem, non que occidit prophetas, sed eam, cuius participatio in idipsum. Consolare igitur in uerbis istis et memento quid inter uos nouissime fueritis collocuti. Et sic age cum eo de omnibus, ut a nobis et ab ipso gratiam, et a Deo misericordiam consequaris. Bene uale, semper dilecte.





MONITUM IN SEQUENTEM EPISTOLAM.
[Eugenius de LEuIS, presbyter, Anecdota sacra, siue collectio omnis generis opusculorum ueterum SS. Patrum, etc. Auguste Taurinorum 178 . . . . . . . 4o, p. 50.]


A pluribus historicis, ut apud Carolum uisch, et editores operum eiusdem sancti abbatis plurima alia opera S. Bernardi asseruari in manuscriptis, et nundum edita hinc inde delitescentia edocti sumus. Cum uero hec epistola in quodam codice nostro seculi XIII, in membrana exarato, legatur inter diuersa alia opera iam edita, et plura S. Bernardo attributa, dubia uel supposititia, ut sunt De interiori domo, De conscientia edificanda, et Sermo de doctrina S. Bernardi ad quemdam suum monachum, eam edere curamus, ne in puluere delitescat.

Quis uero sit ille frater N., cui hanc scripsit sanctus Bernardus, ignoramus, cum nobis compertum non puerit uel quo loco uel ad quod monasterium ipse N. pertinere dicatur. ueremur tamen ne hec alicuius solitarii sit, cum de solitudine loquatur in documento 11.



EPISTOLA CDLX. AD N . . . .
[LEuIS Anecdota sacra, p. 51.]


367 12 In Christo suo fratri dilecto N., frater  BERNARDUS, in Domino qualicunque ueteri iam exuto homine Christo uiuere, et mori mundo.

Quoniam, dilecte mi frater in Domino, adhuc me in penitentia posito, me instantissime supplicasti, ut te  in posterum aliquibus spiritualis exhortationis litterulis uisitarem, noui, frater, quod hoc dicens ardentes carbones super caput meum congeris. uerumtamen affectuose instando duritie mee, superbia omni tua supplici humilitate uicisti in tantum, ut hoc tibi iam promitterem, quod optabas, quamuis magis dignum foret hoc me a te quidem suscipere, quam me tibi huiusmodi destinare. Quia tamen instantia tue deuotionis me compulit, stultum fieri in parte ista, sicut potero qualitercunque experiar, quod hortaris. Non tibi alia spiritualia quidem scribens, nisi ea, quamuis rudia et simplicia mihi colligere proponebam. Sed interim alloquor tuam dilectionem, cum nullus, sicut tu melius nosti, perfecte Deo seruire possit, nisi omnino procuret se dissoluere a  mundo. Oportet, si sequi uolumus Deum Saluatorem, uocem nos audire prophete, ut impietatis colligationibus dissolutis, dissoluamus fasciculos deprimentes, sequamur Redemptorem, quia iuxta Apostoli testimonium: Nemo militans Deo terrenis se debet negotiis implicare . Nunquam igitur de aliqua re creata, nisi in quantum nostrum sunt incitantia diuini amoris affectum cor nostrum esse sollicitum permittamus. Quia multiplex rerum labentium uarietas plus debito ruminata, non solum animi distrahendo pacatam et mentis gratam interrumpit quietem, uerum etiam rerum gignendo phantasmata turbulenter quassationis molestia, importune impellit cadauer. Sed potius post affectum omnium terrenorum sarcinam onerosam depositam  absque recordationis grauedine curramus ad illum qui nos inuitat, in quo est animarum opulenta refectio, et pax summa, que exsuperat omnem sensum. uenite, inquit, ad me omnes, qui laboratis, et onerati estis, et ego reficiam uos. O Dei nostri dignatio admirabilis! o mansuetudo amabilis! o caritas ineffabilis! Quis enim hominum aliqua fecit talia? Quis unquam audiuit, quis ne conspexit similia? Ecce inuitat inimicos, hortatur reos, allicit ingratos: uenite, inquit, ad me, tollite iugum meum super uos, et inuenietis requiem . O uerba dulcissima! o uerba suauissima! o uerba deifica, et omni gladio penetrabiliora ancipiti, intima precordium euiscerantia, nimiaque repleta dulcedine  usque ad diuisionem anime pertingentia! Expergiscere igitur nunc, anima Christiana, ad tante benignitatis amorem, dulcedinis tante saporem, ad tante suauitatis odorem. Certe quod ista non sentio infirmus ero, iam proximus morti. Inardesce, queso, anima mea, pinguesce, dulcesce in misericordia Dei tui. Inardesce feruore, pinguesce amore, et dulcesce sapore. Nemo te prohibeat in te trahere, tenere et gustare. Quid amplius querimus? Quid exspectamus? Quid ultra desideramus? In hoc enim uno habemus omnia bona. Sed, o heu insania nostra mirabilis! o infirmitas miserabilis! o uesania detestabilis! Nam uocamur ad requiem, et sequimur laborem, inuitamur ad delectum, et sequimur dolorem; promittitur gaudium irretimur merore. Miserabilis  prorsus infirmitas, miserrimaque peruersitas! Iam enim quasi insensibiles facti sumus, quasi deteriores simulacris, habentes ante oculos, et non uidentes; aures, et non audientes; rationem, et non discernentes; amarum in dulce, et dulce in amarum ponentes. O Deus nunc nobis tante peruersitatis correctio? Unde tibi tante offensionis satisfactio? Certe nichil tale inuenitur in nobis, nisi nobis tuo munere tribuatur: tu enim solus pro nostris delictis satisfacere, qui solus cognoscis figmentum nostrum, salus et redemptio nostra. Qui solum in illis hoc facis, qui se miseros conspicientes in intimis a te solo releuari se posse confidunt. Leuemus sic ad Deum mentis nostre oculos in directo, et uideamus ubi nunc prostrati sumus, nam qui proprium  casum ignorat surgere, minus curat. Cognoscentes ergo in fortitudine clamemus ad Deum de profundis, ut nobis adiutricem porrigat manum sue misericordie, quam abbreuiari nunquam potuit ad saluandum. Non, queso, confidentiam amittamus magnam habentem remunerationem. Adeamus thronum gratie eius cum fiducia, finem fidei nostre reportantes salutem animarum nostrarum. Nulla nobis insit cunctatio, iam enim nos uocat salus, exspectat tribulatio, compellit intrare. Quid igitur facimus? Quid moras contrahimus? Festinemus ingredi illam requiem iucunditatis eterne, festiuitatis superne, refectionis interne ubi sunt magna, et inscrutabilia, et mirabilia quorum non est numerus. Ascendat Ierusalem super cor nostrum. Suspiremus  ad patriam nostram, tendamus sursum ad matrem nostram, intreamus in potentias Domini, et intueamur regem nostrum mansuetum super omnia regnantem, et liquescent in miserationibus eius corda nostra. Agamus illi gratias toto corde, qui defectum nostrum considerans sue a nobis non abstulit misericordie pietatem, desiderium nobis tribuens ipsius currere, quod non est munus per impendendum, sed gratie reputandum. Cum hoc prophetarum ille eximius se asserit concupiscere: Concupiuit anima mea desiderare iustificationes tuas in omni tempore , sine qua hoc ipsum desiderium nostra incuria negligens aliqua nimia tepiditate lassescit. Cogitaui quedam incitationes huius memoralia adnotare, in quibus fugienda pariter, et consequenda  pateant. Que quidem cum affectu affectuose quotidie speculantes pristino uigore reassumpto tandiu infatigabiliter uirtutibus, et gratiis in caritate diuina crescamus. Quoadusque perfectum ueniat desiderium collium eternorum. Sunt igitur hec uirtutes quedam innumerabiles, et scale salubres, per quas sine dubio ad perfectionem uirtutum, et culmen possunt ascendere, fideliter excitati per eas uidelicet sancta uerecundia in cunctis uerbis, et actibus suis. Tarditas loquendi, promptitudo obediendi, frequentia orationis, fugere otium, et dissolutiones pure et frequenter confiteri, libenter seruire, infructuosum consortium deuitare. Hec namque sunt margarite quedam fulgentes, que possessorem  suum angelis et hominibus faciunt gratiosum, dum autem ei placuerit qui te segregauit ex utero matris tue , et uocauit per gratiam suam, ut in te reuelaret imaginem filii sui, de miserabili Aegyptiaca seruitute te transferens in libertate glorie filiorum Dei, tanquam in uiam noui hominis ceperis pedem ponere, que inter timorem et amorem humilitatis est semita constituta, tunc per eamdem humilitatis uiam ad eminentiora conscendens poteris te in altioribus exercere. Ex quibus alia memoralia subsequuntur.

Oportet igitur primum ante omnia te cupientem sequi uestigia Saluatoris, ut spem totam fixam haberes in Domino, de omnibus mundi huius te desperes. Secundum, ut ab omnibus uitiis, et concupiscentiis  malis in quantum sustinet humana conditio te ipsum studeas penitus emendare, ut fermento ueteri totius malitie, et nequitie expurgato, ambules in nouitate uite , post Christum, quod nisi prius huius catenas iniquitatis confregeris, anima tua in tenebris agrauata ad celestia non poterit eleuari. Tertium, ut a te ipso dissoluas omnem colligationem extrinsecam, ut mente possis Domino colligari. Quartum, ut amore Altissimi omnes mundi persecutiones equanimiter feras uno, si possibile est; cunctas pro uoto suscipiens solum in Christi passionibus delictis; renuens temporalem letitiam in ipsis tribulationibus hilarescas; omnes reputans tibi ad purgationem peccaminum luctumque tue anime preparatas. Quintum, ut cum sentias te tuo  obnoxium Creatori, rationem tibi fieri non poscas ad aliqua creata. Sextum, ut habens despectum temetipsum, et cupiens ab omnibus haberi zelans, malensque sacratissimam paupertatem in omnibus, que ad te pertinent, asperitatem, uilitatem et parcitatem habeas quantum potes. Sic tamen in aliis non requiras, sed potius letus et gaudens de omni consolatione fraterna eis, si oportet, obsequendo, ministrando, assistas omni consolatione reputans esse dignos nisi absit, quod diuina in aliquo, ita tibi patet offensio, que omni excusatione careret, de qua tamen compatiendo et timendo ex intimo corde doleas quantum potes. Septimum, ut uiuens omni tempore in timore, blanditias huius seculi, honores,  glorias uel fauores, aurasque uane glorie, qui potationes mortiferas omnino fugias toto posse stans continuo in te ipso omni hora habeas te suspectum. Quod si tui ipsius fueris gloriam assecutus, nullus hostis interior uel exterior tibi nocebit. Octauum, ut amore illius, qui, cum sit Dominus omnium celestium, terrestrium et infernorum, pro nobis assumpsit uilissimi serui formam in eo subiiciens se uoluntarie hominem peccatis humiliando temetipsum, omnem hominem reputes tuum dominum, et te reputes uilissime seruum hominum, et in omnibus circa omnes te reputes sicut seruum. Sic enim tranquillitatem, et pacem cum omnibus obtinens scandalum penitus ignorabis. Nonum, ut nichil eorum tangas, qui te spirituali utilitate non tangunt,  hoc est de nulla re cures, uel implices te in aliquo interius, uel exterius quoquo modo, ubi non inuenis animo tuo lucrum, nec etiam in huiusmodi te ab aliquo implicari permittas. Decimum, ut uisui, atque ori, ceterisque corporis sensibus omnimodam abstinentiam ponas, ita ut nichil prorsus, uel uidere, audire, uel tangere studeas, nisi utilia tue anime; linguam etiam perfecte restringes, ut nichil loquaris omnino, nisi interrogatus, uel necessitate, seu euidenti utilitate coactus, et tunc cum reuerentia, timore, animique dulcedine breuiter, et submisse, si potes, super deuitans prolixitatem uerborum, eorumque occasionem iuxta posse precidens. Undecimum, ut gratam sanctamque solitudinem possideas omni tempore, et operatione uigiliarum  habeas pretiosam in ipsis, offeres Deo semper orationes tuas cum attentione uerborum, deuotionis feruore, humilitateque profunda. Duodecimum, ut cum diuinum officium debes celebrare, ita faciens in te ipso obliuiscaris omnium terrenorum quantum fixa, et immobili mente celestibus insistendo mysteriis cum tanta illorum reuerentia, deuotione, et timore persoluas, qui inter angelorum agmina constitutus diuino conspectui laudes principaliter offeras cum eisdem. Terciumdecimum, ut gloriosam reginam Domini nostri matrem in summo habens omnis temporis uenerationis affectu, in cunctis ad eam necessitatum articulis ac pressuris, tanquam ad singulare et tutissimum refugium te conuertas fiducialiter ipsius tutele presidium flagitando, eamque  in tuam suscipiens aduocatam deuotissime, ac secure tuam ei committas causam, que est misericordie mater, quotidie studens ei placere, ac spiritualem et singularem reuerentiam exhibere, et tua ei deuotio sit accepta, et reuerentia grata ipsius puritatis munditia, omni uirtute, mente et corpore illibata in te ipso seruando toto conatu nitaris humilitatis ac mansuetudinis eius sequi uestigia. Quartumdecimum, ut unquam mulieres omnes iuuenes, et imberbes preter necessitatis uel manifeste utilitatis causam deuitans, unum ubicunque fueris eligens tibi patrem, unum quidem discretum, sanctum, mansuetum et pium, doctum in experientia operis, potiaturque sublimitate sermonis, qui te uerbis, et  exemplis efficacibus, et ignitis ad diuinum amorem instruat, ad quem etiam in cunctis necessitatibus tuis possis habere recursum, et spirituale consolamentum. Quintumdecimum, ut omnem frigiditatem tristitie, uel acedie, in qua latet uia confusionis, que ducit ad mortem a te ipso summo studio depellens interius, exteriusque serenus semper existas. Nulli ullo modo contradicens in aliquo, uel resistens, sed potius omnino per omnia requiescens, duntaxat diuine laudi, uel saluti anime non obsistant. Sextumdecimum, ut affectiones tuas omnes ac uoluntates conformans uoluntati diuine omnia te edificet in hoc mundo puritatis et innocentie gratia diuine, tibi munere elargita, nec aliorum unquam, plusquam debito defectibus perturbatus, iniquitati addendo,  iniquitatem alienis sordibus polluaris, ne, dum cupis alios de pelago liberare, deterius ipse corruas in profundum potius, igitur quibus non potes sine detrimento prodesse operiens caritate benigna illi summe sapientie derelinque, que bona nouit eligere de malis quibuscunque, sic in omnibus bonis pariter, atque malis spiritualem Deo concedente poteris reperire profectum. Decimumseptimum, ut cor tuum serues omni custodia, solisque spiritualibus exercitiis deditum nulle tibi exercitium uisibilium rerum imagines imprimantur, ut a creaturis omnibus alienus liber possis omnium Creatori uacare. Decimumoctauum, ut imaginem ac similitudinem maiestatis diuine considerans in omnibus hominibus, ita omnes diligas intimo caritatis affectu omniumque,  et maxime infirmorum, et quorumcunque indigentium curam geras, dummodo circa spiritualia non fiat tibi nociua destructio, sicut bona mater diligit, atque curat unicum filium predilectum. Decimumnonum, ut continue mentem tuam ita habeas cum Deo ordinatam, que omne tempus tuum exercitium semper tam mentis quam corporis sit oratio, omniaque exercitia, seruitia, et maxime uiliora, uel humiliora cum tanto facias caritatis feruore, ac si ea Christo corporaliter exhiberes, quod certe potes, et debes, et ueraciter cogitare, quia Christus dicit in Euangelio: Quod uni ex minimis meis fecistis, mihi fecistis . uigesimum, ut honorem et reuerentiam omnibus exhibeas tam debitam quam deuotam, et sanctissimam obedientie normam non  solum in magnis et arduis, sed etiam in minimis, qui pupillam oculi studeas custodire illesam, obediensque quidem non solum maioribus et prelatis, sed etiam omnibus te subiiciens quibuscunque abnegando te ipsum pro Christo in omnibus et differentibus, altius, studeas facere uoluntatem, in nullo te prebens alicui onerosum, sed potius in caritate Christi, et diligens uniuersos te ipsum communiter omnibus gratum reddens, affabilitates, amicitias, familiaritates fugias singulares, pre omnibus autem cauens, ne unquam uerbo, facto, uel gestu alicuius rancoris, odii, clamoris, iniurie, turbationis, murmurationis, detractionis scandali, uel adulationis, et quorumcunque similium aliqua ratione, uel modo  per te, uel per alium causa uel occasio fias. uicesimum primum, ut uirtutes uel gratias spirituales, quas per te, uel in te diuina largitio operari dignatur, tribulationesque, et prelia uirtutum, que proposita, et similia ab omnibus studeas quantum potes, iis tamen exceptis, que proprio sacerdoti in propria debent accusatione detegi, nisi forte alicui tuo spirituali, et probato amico ei spiritualis utilitatis causam reuelares, cuius consilium uel doctrinam in huius tibi credas posse conferre, sollicitus semper furare tempus ubique, ut possis solitarie orationi uacare, et tacendo sedeas solitarius eleuatus desiderio ad superna. uicesimum secundum, ut solutus ab omnibus nichil tenere desiderans, iam contemptis omnibus caris, tanto mentis conatu  desiderii, que feruore circa uniuersorum Creatorem intendas, ut qui omnium inferiorum oblitus quidquid agas ubicunque steteris, et quibuscunque negotiis impliceris die ac nocte, omni momento, et omni hora Deum semper habeas in memoriam, credens, et cogitans te semper esse coram eo uerissime, et cogitans ipsum undique te conspicere, hec cogita cum maxima reuerentia, timore pariter et tremore, cum summa discretione, et ardentissimo amore nunc ante pedes immense maiestatis eius prostratus corde amarissimo peccatorum ueniam postulando; nunc sacratissime passioni Filii Dei gladio compassionis confossus, coram eius cruce uulneratus cum eo, lacrymosus, et flebilis apparendo; nunc totius uite decursum tue obliquitati,  uelut rectitudinis lineam proponendo; nunc innumerabilia, et immensa eius beneficia mente pertractans gratiarum actionibus insistendo; nunc stimulis alicuius amoris ardentissimi punctus ipsum in creaturis omnibus intuendo; nunc potentiam, nunc sapientiam, nunc bonitatem eius et clementiam attendens, eum magnifice in cunctis operibus suis collaudando; nunc desiderio patrie celestis attractus gemebundis suspiriis anhelando; nunc circa nos uiscera inexistimabilis caritatis considerans letabunda et excellentissima admiratione, corde et animo in Christo deficiendo; nunc te precipitem tenentem fugientem, nunc enim te tenentem, subleuantem et attrahentem; nunc ingratum te per omnia existentem, considerans ineffabilibus diuine misericordie  tibi uisceribus patefactis, nimio in eum caritatis ardore te conferens totum in fletibus resoluendo; nunc uero occultissima, profundissima, admirabilissima, et summa arcana, nimiumque stupenda iudicia iustitie eius diligenter attendens eum in omnibus sceleribus, et constans cum summo amore, ingentique timore descendens suppliciter, et humiliter uenerando pre omnibus, aut continuam et uiuam memoriam ipsius sacratissime passionis. uicesimum tertium, ut super custodiam tuam uigiles omni tempore ab antiqui hostis fraudibus, que sepe se in angelum lucis transfigurans in omni uia hominum laqueos tendit et retia, ut animas nostras ualeat captiuare, sollicitudine  cautissima uenantium laqueos fugiens, sicut passer, tanteque paruitatis humilitate sancta in oculis tuis fias, ut nec subtilissima eius retia te ualeant continere, a quibus sane tunc poteris liberari illesus, cum effectus fueris Isrel, continue mentalibus oculis uidens Deum, quia neque dormitabit, neque dormiet eius custos. uicesimum quartum, ut tenens indefessum instituti sancti rigorem sacris ardoribus celestium desideriorum succensus, mentis ac corporis munditie pulchritudinem, innocentie puritatem, conscientie rectitudinem illibate conseruans, curam diligentissimam tenens, ne tenendo unquam in aliquo resipiscas. Ad quod diligentius, et purius conseruandum quotidiana discussione septies in die examines uitam tuam, semper uide post  quamlibet canonicam horam, an ambulationis digne Deo sine macula iustitie et sanctitatis. Et quod nemo est, qui sic iustitiam et disciplinam seruet, ut nichil penitus negligat uel omittat, et ideo necessarium est, ut ad penitentie lauacrum recurrens cum dolore et gemitu sepissime tue accusationi insistas, in qua quidem accusatione sicut confessione integre ueraciter et pure, sine omni uelamine excusationis uel occultationis, per ordinem omnes tuos recensendo defectus tanquam Deo sacerdoti dicens ore proprio intimare, narrando proprias omissiones, quas in his, que sunt ad Deum, fecisti, et maxime in oratione quantum supplicem eius actum mentalem scilicet, et uocalem defectus in obseruatione iustitie  quantum ad primum, post hec commissiones, quas egisti ex mala custodia sensuum, et sensibus adiacentium affectionum et cogitationum. Quam quidem confessionem semper debet contritio et satisfactio comitari; doleas de offensis non solum magnis, sed etiam et modicis, et dolendo caueas reiterare culpam, semper studens causas et occasiones peccati precidere, quantumcunque per amorem etiam uideantur tibi esse coniuncte, quod iuxta Saluatoris iustitiam, sententiam, eruendus est oculus scandalizans, imo occasiones peccati, que quidem apparent nobis nimium delectabiles, etiamsi nobis multum displiceant eorum affectus, unde fortissimum est in hac pugna certamen.





APPENDIX AD EPISTOLAS S. BERNARDI. 



I. EPISTOLAE DUBIAE uEL SPURIAE.



EPISTOLA CDLXI. AD MATTHAEUM ALBANENSEM EPISCOPUM. Super Euangelio Luce, cap. XuI, 1-9: »Homo quidam erat diues qui habebat uillicum.«


Reuerentissimo domino suo MATTHAEO uenerabili Dei gratia Albanensi episcopo, frater BERNARDUS, utique suus quidquid seruus domino et filius patri  .

Quod a Roma per dominum SERuULUM carissimum nostrum ueluacensem abbatem supereminentia magnitudinis uestre paruitati mee mandauerat, uidelicet ut ea que super euangelium de uillico iniquitatis Deus mihi dixisse donauerat, uobis transcriberem, etsi sero nunc tandem non minimum pauidus, ne quid ibi insulsum uos offendat, transmitto.  Super hoc igitur queso uos in me pietatis et caritatis abundare uisceribus, quatenus et ignoscatis mihi quod distuli et emendetis uobis incorrectum quod obtuli. Auctoritati namque prudentie uestre  reseruaui id ad corrigendum, et suppliciter offero, et cultellum qui uulgo Quiniuers nuncupatur, habens de ebore manubrium cum chartula mitto, quatenus imposturam quam auulsione dignam adiudicaueritis, meo gladio succidatis. De cetero autem precor uestre pietatis abundantiam, ne in orationibus uestris obliuiscamini mei, quia sine obliuione quotidie uestri memor, ubi propensius postulo misericordiam Dei. ualete.


Explicit epistola.


LECTIO SANCTI EuANGELII:

In illo tempore dixit iehsu discipulis suis parabolam hanc, etc.



368 EPISTOLA CDLXII  . AD QUOSDAM NOuITER CONuERSOS  . Hortatur ad constantiam propositi uite religiose et ne anteacte uite peccatis se deterreri sinant.


1. Super bono nuntio quod de uobis auribus nostris  insonuit, uehementer gauisa est anima mea et exsultauit cor meum in Domino, qui uos presciuit et predestinauit conformes fieri imaginis Filii sui, et uocare dignatur, ut in presenti iustificet, et glorificet in futuro. Benedictus Deus et Pater Domini nostri Iesu Christi, qui iussit lumen suum splendescere in cordibus uestris: quatenus contemnentes huius seculi uanitates et insanias falsas, ad gloriandum in spe glorie filiorum Dei de intimis anime medullis trahatis suspiria; eligentes et proponentes abiecti esse in domo Dei nostri, magis quam habitare in tentoriis peccatorum. Confirmet autem Deus in uobis bonum quod inspirauit propositum, ne antiquus et inimicus hostis humani generis uos uel a proposito auertere, uel subuertere possit in proposito: ne uidelicet  blandiente uobis uana et insana huius seculi delectatione, ad perficiendam carnis curam in desideriis animum denuo reuocetis, quod est auerti a proposito: aut in ipso religionis introitu, lenocinantibus imperfectioni uestre extrinsecis consolationibus, carni potius quam spiritui consulatis, quod est in proposito subuerti. Quidam enim seculo abrenuntiaturi  illorum maxime conuersationem emulantur, quibus maiorem sollicitudinem incutit carnis sue fragilitas, quam spiritus infirmitas. Unde grauioribus relictis turpitudinibus, crapule tamen applaudunt et tam ciborum quam potuum exigunt superfluitatem: non satis diligenter animaduertentes, multa licere que non expediunt, quia profectum penitentis grauiter impediunt.

 2. Super hac re, karissimi, consulatis eum qui, quod impossibile est cuiuscunque legis obseruantie, in quo infirmatur per carnem, de peccato damnauit peccatum in carne, ut iustificatio legis in his impleretur, qui non secundum carnem ambulant. Quicunque enim in carne sunt, siue in habitu, siue extra habitum religionis, si uerax est, imo quia uerax est Apostolus, Deo placere non possunt . Multum enim citra profectum proficit, imo infra imperfectum uehementer deficit, cuius gula deus est. Consulatis, inquam, Dominum nostrum Iesum Christum, qui non solum langoribus, sed et nostris erroribus uolens mederi, de secreto suo ad publicum  nostrum prodiit; et inter hec et illa afferens remedium, sicut langores euacuauit moriens in cruce, ita et errores destruxit, et mores instruxit, dum uixit in carne. Ipse nimirum utpote qui peccare non poterat, et uniuersorum Dominus erat, cum mundi huius deliciis libere et iuste uti potuisset, uoluntariam paupertatem tamen tam diligenter amplexus est, ut nec etiam haberet ubi caput suum reclinaret. In cuius paupertatis exsecutione tantam exhibuit Patri obedientiam, ut non solum delicias, sed et se ipsum sibi abnegauerit, petens in omnibus non suam, sed Patris fieri uoluntatem. Qui ergo hominem errantem in solitudine et in inaquoso uenerat reducere in uiam rectam, ut iret in ciuitatem habitationis; salubriorem et securiorem redeundi uiam  exemplo sue conuersationis nobis ostendit, nichil proprium in mundo possidens, Patri obediens usque ad mortem. Eius ergo exemplo delicie nobis fugiende sunt, et bonum obedientie toto mentis ac corporis conatu amplectendum: ut qui inobediendo recessimus a Deo, per obedientie legem redire mereamur. Sed sunt qui dicunt: Utquid in miseria tormentorum affligemus animas nostras, cum Deus non delectetur in cruciatibus et licite mundo utentes salutem inuenire possimus? Filii hominum ut ad uos uerbis utar Apostoli, hoc sentite in uobis, quod et in Christo Iesu: qui, cum in forma Dei esset, non rapinam arbitratus est, 369 esse se equalem Deo; sed semetipsum exinaniuit, formam serui accipiens . Si ergo  hoc sentitis de ipso, quod licet iusta et equali prerogatiua maiestatis, formam Dei habere posset et exhibere, ipsam tamen exuit et induit seruilem; non ut aliquid in se euacuaret usurpatum, sed ut nostrum reprimeret supercilium: si hoc, inquam, sentitis de ipso; propter hoc ipsum et uos uestram exinaniatis transitoriam felicitatem, ei qui se pro nobis miserum fecit, cum miser non esset, uicem rependentes, non de uobis faciendo quod non estis, sed in uobis ostendendo quod estis: ut quos facit miseros necessitatis conditio, miseros fateatur uoluntatis deuotio.

4. Itaque, dilectissimi, ut ad uos redeam, in hac ualle lacrymarum et miseriarum, si christiani estis, ea uia qua Christus ambulauit et ipsi ambuletis. ue  homini duabus uiis ingredienti . Si enim caro et sanguis regnum Dei possidere non possunt ; carnalibus profecto consolationibus spirituales sociari impossibile est. Qui ergo debitorem et procuratorem carnis se constituit, ut magis sterilem pascere, quam uidue studeat benefacere, nullum religionis iugum quamlibet leue, quamlibet suaue uideatur, ei tolerabile est. Unde contingit ut neque hic, ubi sine murmure esse non potest, neque in futuro, ubi penam murmurationis tolerari necesse est, pacem inueniat. Ubi autem non est pax, nec Deus, quia in pace factus est locus eius . Iugum tamen Dei suaue est et onus leue . Sed quibus? Spiritui eius et  qui eo aguntur . Qui sunt illi? Non serui carnis, sed filii Dei. uultis cognoscere filios Dei? Qui spiritu facta carnis mortificant, quorum membra templum sunt Spiritus sancti, quem a Deo acceperunt: ut iam non sint sui, nec sibi uiuant, sed ei qui pro ipsis mortuus est et resurrexit, empti uidelicet pretio magno pretiosi sanguinis Christi. Unde et portantes eum et glorificantes in corpore suo, utique honorificant eum: quia non solum coram Deo, sed etiam coram hominibus confitentur eum. Qui autem confitetur eum coram hominibus, confitebor, inquit, et ego eum coram Patre meo 

5. Bonum est ergo confiteri Domino in gratiarum actione, bonum est quoque confiteri Dominum in  operum exhibitione: ut Christus nos confiteatur in districta singulorum examinatione, quando nos oportuerit manifestari ante tribunal eius, ut unusquisque referat propria corporis, siue bonum, siue malum, prout gessit in corpore . Harum utrarumque confessionum, et eius qua homo confitetur Deum, et eius qua Deus confitetur hominem, si uultis esse participes, nolite ulterius euagari in exterioribus, diffusi in uanitates et insanias seculi: sed reuersi ad uos intrate ad cor uestrum, ubi sine dubio regnum Dei est. Regnum enim eius intra uos est . Quid est hoc regnum? Sana et libera uoluntas hominis, ita se conformans uoluntati Dei, ut nichil uelit quod sciat ei displicere; nichil nolit quod sciat ei non placere. Primum ergo querite  regnum Dei, ut liberetur et sanetur uoluntas uestra, ueneno seculi grauiter imbuta uel corrupta; et omnia corpori necessaria adiicientur uobis. Nolite solliciti esse de corpore quod est hereditas uermium: sed solliciti estote de anima, que ad imaginem Dei facta est, quomodo reuelata facie gloriam Dei speculetur, et in eamdem imaginem reformetur, et transformetur a claritate in claritatem, tanquam a Domini spiritu.

6. Quid dulcius fratres mei, quid iucundius, quid sanctius inter corporea corpore Christi? Et tamen dictum est Apostolis: Nisi ego abiero, Paracletus non ueniet. Dum enim corporali Christi presentia uidendo et audiendo delectati sunt, nunquam eis perfecte  datur, sed semper promittitur Spiritus sanctus. Etenim 370 inquit, cum assumptus fuero, mittam eum ad uos . Christo enim adhuc uiuente in carne, nonne Petrus negauit ad uocem ancille? Christo autem assumpto et misso Spiritu sancto, nonne ibant gaudentes Apostoli a conspectu concilii, quoniam digni habiti sunt propter nomen Iesu contumeliam pati?  Longe ergo eminentior et dulcior uirtus Spiritus sancti, quam delectatio corporis Christi. Quod si tam excellentis et beati corporis carnalis delectatio potuit ab Apostolis auertere Spiritum sanctum, sine cuius affectione nichil quod bonum est potest amari, sine cuius uirtute nichil salutiferi oneris potest tolerari: uos ipsi iudicate an non miseri sunt et insani, qui ad  religionem uenturi, delicias corporis querunt. uenientibus quippe ad religionem non est consideranda carnis fragilitas, ut ei delicate subseruiatur, sed impedimenta feruoris spiritus, ut sollicite fugiantur.

7. Festinate ergo fieri pauperes spiritu, et inopes rebus, ut Dominus sit sollicitus uestri. Huiusmodi enim paupertatis, uoluntarie uidelicet, et ex uoluntate  necessarie, uia secura et recta est: alioquin Christus eam non fuisset ingressus. Cetere uie, etsi bone sint, plene tamen sunt latronibus. Semita huius paupertatis, quia ardua est, et pauci per eam ascendunt, insidias latronum ignorat. Non enim frequenter ponunt latrones insidias, ubi frequens non est transitus uiatorum. Dico uobis in ueritate, que Deus est, et experto credite: quia hec uia quanto arctior, quanto molestior uidetur in ingressu, tanto letior, tanto iucundior inuenitur in progressu. In ingressu exigit meritum, in progressu rependit premium. Etenim non solum in futuro uitam eternam possidebitis, sed et in presenti centuplum accipietis, non solum in bonis spiritualibus, sed et in temporalibus, si cor non apposueritis. Ipsa siquidem  bona temporalia, sunt, si non amantur, licita; si amantur, illicita. Siue autem amantur, siue non amantur, non multum expediunt, quia quadam sui dulcedine cor possidentis cito subuertunt. Que uobis dubitandi occasio? Pauca relinquetis cum sollicitudine, totum mundum assumetis in possessionem sine sollicitudine. Omnia enim uestra sunt, siue mundus, siue uita, siue mors, siue presentia, siue futura: omnia, inquam, uestra sunt. Tamen uere subiungi potest, uos autem Christi, sicut Christus Dei : id est, si, sicut Christus in omnibus operibus suis Patrem suum glorificauit, ita et uos in omni actu uestro eius gloriam quesieritis.

8. Si enim Christus in operibus uestris apparuerit gloriosus, a quo uobis trepidandum est? Ipse utique  solus est, in cuius manu sit salus, et condemnatio nostra. Si condemnat, benedictum sit nomen eius, quia sic meruimus  : si saluat, gloriosum sit nomen eius, quia superabundauit misericordia iudicio. Pater enim omne iudicium dedit Filio. Quis tamen est qui condemnet? iehsu Christus? pius, inquam, et dulcis iehsu, qui mortuus est pro delictis nostris; qui resurrexit propter iustificationem nostram; qui est ad dextram Patris, ubi etiam interpellat pro nobis? Militans in terra, regnans et in celo, nichil sitit nisi nostram salutem: et ipse fugientibus ad se referet confusionem? Absit! Quantumcunque grauis se ingerat memorie mee recordatio scelerum meorum, quantumcunque me deterreat preterite  uite mee horribilis consideratio, faciant alii quod censuerint expedire; ego semper sentiam in bonitate de dulcedine Domini mei Iesu Christi, semper oculi mei ad misericordiam eius: sciens nimirum et quandoque in me experiens, longe efficaciorem eius dulcedinem ad consolandum, quam uite mee amaritudinem ad eum desolandum; multoque promptiorem eius benignitatem ad indulgendum, quam meam  iniquitatem ad delinquendum. Scio utique, quia non est iniquitas, sicut iniquitas 371 mea: sed e regione, non est dolor sicut dolor eius. Si supra modum peccaui, non despero, quia supra modum doluit, in quo respiro. Si exasperatur Deus immanitate sceleris mei, mitigatur procul dubio in dolore satisfactionis Filii sui: quia mitis et innocens Agnus in cruce pendens, utpote qui coram tondente se obmutuit, non improperat circumstantibus, et insanientibus in eum; sed dulciter suggerit transeuntibus per uiam, et respicientibus ad eum. Sic enim scriptum est: O uos omnes qui transitis per uiam, attendite, et uidete si est dolor sicut dolor meus  Hoc siquidem de cruce clamat transeuntibus. Sed unde transeuntibus? De mundo, non cum mundo.  Qua, et quo transeuntibus? Per uiam momentanee paupertatis, ad diuitias eterne felicitatis. Id enim quod in presenti est momentaneum et leue tribulationis nostre, supra modum in sublimitate eternum glorie pondus operatur in nobis: si tamen contemplemur non ea que uidentur, sed que non uidentur .

9. Non hec scribo uobis, ut in peccatis securius delectemini: quia Altissimus, qui et ipse iehsu Christus, odio habet peccatores, et misertus est penitentibus. Si penitentia, imo quia penitentia est uobis necessaria, locus et tempus penitentie uobis non deest. Ecce enim tempus acceptabile, in quo, etsi non cruor martyrum, labor tamen in Christo  antiqui serpentis astutiam triumphat, et deiicit fortitudinem. Locus autem apud nos idoneus et delectabilis, non ad gaudendum, sicut in seculo, sed ad lugendum quod commissum est in seculo: ubi quidem multum subtiliter et utiliter predicatione seniorum, sed multo subtilius et utilius examinatione conuersationis eorum, et in malo destruimur, et instruimur ad bonum. Deus autem totius misericordie et consolationis faciat uos socios nostre  congregationis. ut sitis participes illius interne consolationis, quam in uobis quandoque sentire, sed a nobis nunquam potestis audire. ualete.



EPISTOLA CDLXIII  . AD ALFONSUM REGEM PORTUGALLIAE  . Rex, obtenta de Saracenis uictoria, reus uoti de condendo Cisterciensibus monasterio tenebatur. Itaque postulatos e Clara-ualle monach Bernardus mittit in Lusitaniam.

Christianissimo et pio ALFONSO regi Portugallorum, BERNARDUS, Clare-uallis uocatus abbas, modicum id quod est.

Benedictus Deus, et Pater Domini nostri Iesu Christi, Pater misericordiarum, et Deus totius  consolationis, qui consolatus est uos in tribulatione uestra, dum abstulit opprobrium Saracenorum a ceruicibus uestris. Ceciderunt muri Iericho, cecidit Babylon magna, destruxit Dominus munitiones inimicorum suorum, et extulit cornu populi sui: quod etiam antequam fieret resciuimus, reuelante Spiritu, qui ubi uult spirat absque auditione uocis. Propter quod animas nostras affliximus, et tam paruitas mea, quam reliqui fratres mei coram Domino prouoluti, decertantibus manibus uestris, robur et fortitudinem postulabamus  , et ex eo quod iniquitates nostre uestram non impediuerunt felicitatem, summe letati sumus. Resciuimus etiam ingentem pietatem, qua commotus uotum de edificando cenobio Altissimo deuouistis. Quapropter  mittimus hos filios, quos lacte doctrine ab incunabulis religionis Christo nutriuimus: quatenus nos ipsos celsitudini uestre commendantes, piam uoti intentionem ad debitam exsecutionem perducant, illud condentes monasterium, in cuius duratione et 372 integritate indelebile habebitis elogium regni uestri, et in diuisione redituum diuidetur a uobis corona uestra  Seruet uos, et illustrem reginam  consortem Seruator cunctorum, et benedicat prolem uestram, ut uideatis filios filiorum uestrorum, gaudentes in possessionibus uestris.



EPISTOLA CDLXIu  . AD IOANNEM CIRITAM  . Cognito diuinitus eius zelo ac desiderio, mittit e Clara-ualle monachos ad fundandum in Lusitania monasterium.

uenerabili fratri, Deo dilecto, et in uia seculi huius socio nostro IOANNI CIRITAE, BERNARDUS, Clare-uallis uocatus abbas, salutem in salutis auctore.

Permittente Patre misericordiarum, et Deo totius consolationis  , qui non sinit animas peccatorum peccatis damnari, sciuimus de Fraternitate tua, quo pacto assiduis orationibus pro peccatorum  uenia pectus diuinum pulsare non desinis: et quia uir desideriorum es, adimpleuit Dominus desiderium tuum, dum nobis aperuit exaudiri deprecationes tuas  . Et qui in eadem societate nos tibi sociauit, qui duobus discipulis euntibus Emmaus se socium prebuit; mittimus hos filiolos, quos lacte euangelice doctrine Domino nutriuimus, ut quocunque miseratio diuina disposuerit, et celeste aliquod micauerit signum, monasterium condatis: in quibus  te ipsum signiferum et ducem ceterorum elegit, ut et principia agas, et actum ad exitum ducas, ductumque Deo, et eius Precursori offeras.



EPISTOLA CDLXu  . AD ABBATEM SANCTI-BENEDICTI.

Domno abbati Sancti-Benedicti, frater BERNARDUS de Clara-ualle, sanctam accipere benedictionem.

Oportet ut ex instanti festinetis ad dominum Regem, et totam confusionem nostram, et quomodo proditi sumus, ei tanquam benigno domino nostro plenissime indicetis. Et quia gaudemus ex parte, quod negotium eius in causa nobis fuit huius anxietatis, pro eo siquidem quod domino Senonensi consulimus; de die statuenda, quod nobis bene ante promiserat,  ita confudit, sic in nos uindicans Regis amorem. Petite et ab eo litteras efficassimas super hoc negotio, ut dominus Papa omnimodis confirmet, quod fecerunt filii obedientes, duo scilicet episcopi: quia et sibi gratissimum, et Ecclesie necessarium est. Nec noceat quod ita tertius se subtraxit, inobediens mandato apostolico, et regalium contemptor monitorum: qui si ad eum uenerit, sentiat nostram iniuriam, et iniuriam singularem, Regi non placere.  Salutate carissimum nostrum cancellarium, et rogate, ut tales super hoc litteras scribat, que et suum probent, et regium erga nos redolere inueniantur affectum, sicut presumimus de utroque.



EPISTOLA CDLXuI. AD LUDOuICUM REGEM.

LUDOuICO excellentissimo regi Francorum, domino suo, BERNARDUS abbas Clare-uallis salutem.

 Scitis, mi domine, qualiter et ego, et res mee sub tutela uestra posite sint. Unde de amicitia uestra 373 confidens, hunc clericum I. latorem presentium precario commendo: quatenus uestra Sublimitas, si opus sit, ipsum domino Pape commendet, et querimoniam ipsius super pecunia episcopo nostro credita ueram et iustam esse me attestante credatis. ualete.





II. NICOLAI CLARAE-uALLENSIS IN PERSONA S. BERNARDI.



EPISTOLA CDLXuII  . NICOLAI CLARAE-uALLENSIS AD COMITEM ET BARONES BRITANNIAE, IN PERSONA DOMINI CLARAE-uALLENSIS PRO NEGOTIO CRUCIS  .


1. Commota est et contremuit terra, quia hex celi perdidit terram suam, terram ubi steterunt pedes eius: inimici crucis eius unanimiter simul aduersus eum testamentum disposuerunt, et qui oderunt eum extulerunt caput. Dixerunt in corde suo cognatio eorum simul: Hereditate possideamus sanctuarium eius. Officinas redemptionis nostre euertere moliuntur, et loca Christi sanguine dedicata profanare contendunt. Precipue autem illud christiane religionis insigne, sepulcrum, inquam, in quo sepultus est Dominus maiestatis, ubi facies  eius sudario ligata est, omni nisu nituntur euellere. Agitant manus suas super montem filie Sion: et nisi Dominus custodierit, prope est ut irruant in ciuitatem sanctam Ierusalem, in ciuitatem Dei uiuentis, super quam inuocatum est nomen eius. Populi christiani partim coniiciuntur in uincula, partim trucidantur sicut oues occisionis. uidet et dissimulat ille magnus prouidentie oculus, ut uideat si est intelligens aut requirens Deum, si sit qui doleat uicem eius, qui resituat hereditatem suam sibi. Et cum omnia possit, cui subest omnia posse cum uoluerit, uult tamen nomini christiano uictoriam adscribere, et super tribulantes eos mittere manum suam.

2. Propterea instantissima postulatione domini  Regis, apostolicoque precepto in paschali solemnitate ad uerseliacum celeberrimum locum aduenimus, ubi dominus Rex cum principibus regni et populo multo ad diem festum conuenerat. Expositus est autem lacrymabilis iste dolor in conspectu omnium, et recitate sunt littere iste domini Pape, quarum exemplar uniuersitati uestre transmittimus. Emolliuit autem corda eorum Spiritus sanctus: et statim Rex cum multa multitudine principum, et innumerabili populo, signo crucis Christi armatus est. Diffunditur  autem benedictio ista per uniuersam terram, et certatim euolant omnes ad suscipiendum signum salutis in frontibus et in humeris suis. Et quia terra uestra fecunda est uirorum fortium, et militari iuuentute referta, decet uos inter primos, et cum primis ad tam sanctum opus accedere, et armatos ascendere ad seruiendum Deo uiuenti. Eia igitur, fortissimi milites, accingimini; et qui non habet gladium, emat eum. Nolite deserere solum Regem uestrum, Regem Francorum, imo Regem celorum, pro quo ipse tantum uie et laboris suscipit. uenit ad uos homo Dei dominus Carnotensis, qui plenius uos doceat que dicta et facta sunt, et ostendat largissimam ueniam, que in litteris domini Pape, super eos qui cruces susceperunt, continetur.  Pro illo qui pro uobis mori dignatus est, defendite loca mortis eius et redemptionis nostre, ne quando dicant gentes: Ubi est Deus eorum? ut uos faciat uictoriosos in terris, in celis gloriosos, sponsus Ecclesie, filius Marie, Dominus Deus noster.



EPISTOLA CDLXuIII  . EIUSDEM AD MANUELEM COMNENUM CONSTANTINOPOLITANUM IMPERATOREM, IN PERSONA DOMINI CLARAE-uALLENSIS. Ut filium comitis Theobaldi faciat nouum militem  .

Sublimi et glorioso MANUELI, Constantinopolitano imperatori, frater BERNARDUS Clare-uallensis uocatus abbas, salutem et orationes.

 1. Quod tante audeo scribere maiestati, non insolentia temeritatis est, sed confidentia caritatis. 374 Quis enim ego sum, aut que est domus patris mei in Isrel, ut tanti nominis Imperatorem nostris litteris audeam preuenire? Pauper enim sum ignobilisque persona, longo terrarum spatio et uastissimi maris interiectu remotus a presentia uestre Sublimitatis. Quid ergo tante sublimitati cum tanta humilitate, si non daret mihi fiduciam humilitas Christi, in qua, et de qua reges terre et omnes populi,  principes et iudices gloriantur? Ad nos enim usque peruenit magnificentia et gloria nominis uestri, que longe lateque dilatata est super terram. Huius rei gratia flecto genua mea ad Patrem spirituum, ex quo omnis paternitas in celo et in terra nominatur, ut de regno illo ad regnum illius transferamini, cuius regnum, regnum est omnium seculorum.

2. Nullis igitur meis meritis precedentibus audeo mittere ad thronum glorie uestre presentium latorem, iuuenem magne nobilitatis, ut eum sacramentis militaribus applicetis, et accingatis ei ensem contra inimicos crucis Christi, qui aduersus eum extulerunt caput. Et iuueni quidem sublimium patebat aditus curiarum: sed altiori consilio mittimus ad illius imperii uestri gloriam singularem, ut memor  sit omnibus diebus uite sue, a quo militaris discipline dignitatem susceperit. Nequaquam autem has iuissem in preces, nisi Christus esset in causa, pro quo tantum uie pariter et laboris assumpsit. Quidquid illi, uel pro illo feceritis, mihi factum est.

3. De cetero, gloriosissime Imperator, nunc opus est ostendendi et extendendi abundantiam suauitatis uestre. Commota est et contremuit terra, quia Rex celi perdidit terram suam, terram ubi steterunt pedes eius. Prope est enim ut irruant inimici Domini in ciuitatem suam, etiam in illud gloriosum sepulcrum, ubi uirgineus flos Marie linteis et aromatibus conditus est, unde et resurrexit ille primus et maximus flos qui apparuit in terra nostra. Propterea ad preceptum domini Pape, et ad qualemcunque  exhortationem nostram Francorum Rex et innumerabilis multitudo principum, militum, populorum, transitura est per fines uestros ad ciuitatem Dei uiuentis. uestrum erit eos honorifice suscipere, et agendum nunc pro loco quem tenetis, pro potestate quam accepistis, pro dignitate qua polletis, pro diuitiis quibus abundatis; quod conueniat imperiali excellentie, honori persone uestre, et saluti anime uestre in eternum, et in seculum seculi. Inter quos et ante quos filium comitis Theobaldi illustrissimi principis uobis sollicitius commendamus, non tanquam unum de ceteris, sed pre ceteris unum. Iuuenis est, nobilis est, bone indolis est, et primitias sue militie, non malitie sed iustitie consecrauit: filius etiam est hominis illius, qui propter ueritatem et  mansuetudinem et iustitiam diligitur et honoratur inter principes terre. Pro his omnibus uos participem facimus omnium beneficiorum que in domo nostra fiunt et fient, ut uos faciat uictoriosum in terris, in celis gloriosum, Sponsus Ecclesie, filius Marie, Dominus Deus noster.



EPISTOLA CDLXIX. EIUSDEM AD LUCANUM EPISCOPUM  , IN PERSONA DOMINI CLARAE-uALLENSIS. Incitatiua ad fortitudinem.


uenerabili domino LUCANO episcopo, BERNARDUS, in luce uiuere et in luce mori.

1. Positus estis in sublimi loco, et opus est sublimi animo, qui uos doceat: quia cathedra, quam accepistis, oneris est, non honoris; operis, non nominis; uirtutum denique, non diuitiarum. Sic enim ait illa celestis fistula, de cuius et in cuius pectore uerbum Domini personabat: Si quis, inquit, episcopatum desiderat, bonum opus desiderat . Opus, non dignitatem. 375 Quia ergo manum uestram misistis ad fortia, opus est uobis fortitudine: qu a  speculator domui Isrel factus estis, opus est prudentia: opus est aurea temperantie mediocritate, quia sapientibus et insipientibus debitor estis. Porro in consummationem uirtutum, iustitia uestiri uos oportet, qua unicuique reddetur quod suum est, dicente Scriptura: Sacerdotes tui induantur iustitiam . Felix hec quadriga, et auriga eius beatus, qui in humilitatis temone, presidens, uirtutum rotas ad ductum et conductum ipsius inclinat.

2. Humilitas uirtutum magistra, singularis filia summi Regis, a summo celo cum celorum Domino descendens, in celestibus animis eternam posuit mansionem. »Sine humilitate per prudentiam eligere quod diligendum est,« sicut Sapiens ait, »erronea  discretio est: aduersa per fortitudinem superare, tacens uictoria: illecebris per temperantiam resistere, tumulenta sobrietas: operibus iustitie insistere, palliata superbia.« Sola est humilitas que uirtutes beatificat, et perennat: que uim facit regno celorum, que Dominum maiestatis humiliauit usque ad mortem, mortem autem crucis. uerbum enim Dei in sublimi constitutum, ut ad nos descenderet, prior humilitas inuitauit; ueritas, qua se promiserat uenturum, compulit; puritas uteri uirginalis suscepit: salua uirginis integritate, potentia eduxit, obedientia in omnibus deduxit, patientia animauit, caritas uerbis et miraculis manifestauit. Hec in corde pontificis alta radice radicari  debet, atque fundari: qua cedente, omnis conuentus uirtutum uel opprimitur, uel succumbit. Factus sum insipiens, uos me cegistis. Non erat quidem meum docere episcopum: sed amicum admonere, et meum est, et omnium qui nouerunt ueritatem caritatis. Reliqua uobis communis filius illic plenius et planius uiua uoce referet. Neque enim litteris committendum, 376 quod etsi quosdam docere, quibusdam tamen nocere potuisset.





III. DIuERSORUM AD S. BERNARDUM ET ALIOS. Que numeralibus notis 470, 473, 474, 475, 477, prenotantur, nunc primum eduntur inter opera S. Bernardi. EDIT.





EPISTOLA CDLXX. ALFONSI REGIS AD S. BERNARDUM.
[MANRIQUE, Cisterciensium seu uerius ecclesiasticorum Annalium tomi I-Iu, Lugduni 1642, fol., t. II, p. 71.]


ALFONSUS, Dei gratia Portugallensium rex, uenerabili patri BERNARDO, abbati Clare-uallensium.

Noueritis quod per Dei misericordiam acquisiuimus Sanctarenam, que erat ciuitas munitissima et iugum super capita nostra; et credimus per bonas orationes uestras, quia nos uobis primum commendauimus, et promisimus quod faceremus uobis monasterium uestri ordinis; quod parati sumus, ut faciamus sumptibus nostris. uos mittite ad nos monachos, et nos quod diximus, complemus. Reliqua quomodo acciderunt, queque euenerunt, dicet uobis  familiaris noster, quem mittimus: ipsum credite; et nos, reginam uxorem nostram, et unicum filium, quem nuper habeo, Henricum, Deo commendate.





EPISTOLA CDLXXI. SUGERII ABBATIS S. DIONYSII AD S. BERNARDUM  . Gratias agit de consolatione sibi in extremis agenti data, seque ipsius commendat orationibus.


Amantissimo domino et patri uenerabili, Dei gratia Clare-uallis abbati BERNARDO, SUGERIUS adhuc B. Dionysii humilis minister salutem et sincere dilectionis affectum.

uisitasti nos litteris uestris, uisitet uos Oriens ex alto. Munuscula uestra, imo munera maxima, mappulam  pretiosam, panem benedictionis uestre, litteras consolationis, in quibus continentur uerba bona, uerba sancta, melle et lacte redundantia, mihi misero peccatori delegastis, et in extremis posito consolationem maximam prebuistis. Si enim angelicam faciem uestram uel semel ante decessum meum uidere potuissem, ab hoc miserrimo seculo securius exirem. Sciatis autem pro certo, quia si mille anni, aut ultra, uiuere meruissem, nisi in beneplacito Dei remanere non curarem. Nec enim ex operibus iustitie, sed in sola Dei misericordia confidens, quam semper in se sperantibus exhibet, ad eum redire tota cordis intentione desidero; unde et animam meam in sanctas manus uestras deuote commendo, et ut uestris et sanctarum congregationum uestrarum  orationibus, diuinam propitiationem anime mee concilietis, genibus uestre sanctitatis prouolutus efflagito.





EPISTOLA CDLXXII. EuERuINI STEINFELDENSIS PRAEPOSITI AD S. BERNARDUM. De hereticis sui temporis.



Reuerendo domino suo et patri BERNARDO Clare-uallensium abbati, EuERuINUS Steinfeldensis minister humilis, in Domino confortari, et confortare Ecclesiam Christi.

377 1. Letabor ego super eloquia tua, sicut qui inuenit spolia multa, qui nobis memoriam abundantis suauitatis Dei eructare in omnibus dictis et scriptis uestris soletis, maxime in Cantico amoris Sponsi et sponse, hoc est Christi et Ecclesie, ita ut eidem Sponso dicere ueraciter possimus: Seruasti bonum  uinum usque adhuc . Huius uini tam pretiosi pincernam te nobis ipse constituit: non cesses propinare; non hesites, hydrias non poteris euacuare. Nec te excuset, pater sancte, debilitas tua: cum plus operetur pietas in officio, quam corporalis edificationis exercitatio. Nec dicas te occupatum: nescimus aliquid huic tam necessario operi communi preponendum. De hydria quantum, sanctissime pater, habes nobis modo propinare! De prima propinatum est satis, et reddidit eos sapientes et fortes contra doctrinam et impetum Scribarum et Phariseorum: secunda, contra argumenta et tormenta Gentilium: tertia, contra subtiles deceptiones hereticorum: quarta, contra falsos Christianos: quinta, contra hereticos circa finem seculi uenturos,  de quibus per Apostolum manifeste Spiritus dicit: In nouissimis temporibus discedent quidam a fide, intendentes spiritibus erroris et doctrinis demoniorum, in hypocrisi loquentium mendacium, prohibentium nubere, abstinere a cibis, quos Deus creauit ad percipiendum cum gratiarum actione . De sexta inebriabuntur, fideles confortando contra illum qui in hac nimirum discessione a fide reuelabitur, scilicet ille peccati filius, homo perditionis, qui aduersatur et extollitur super omne quod dicitur aut quod colitur Deus; cuius est aduentus secundum operationem Satane in omni uirtute, et signis, et prodigiis mendacibus, et in omni seductione iniquitatis . Post hanc septima non erit  necessaria, quando filii hominum inebriabuntur ab ubertate domus Dei et torrente uoluptatis eius. O bone pater, satis interim propinasti de quarta hydria  omnibus nobis ad correctionem, ad edificationem, ad consummationem, incipientibus, proficientibus atque perfectis; usque in finem seculi profuturus contra teporem ac prauitatem, que est in falsis fratribus. Iam tempus est ut de quinta haurias, et in medium proferas contra nouos hereticos, qui circumquaque iam fere per omnes Ecclesias ebulliunt de puteo abyssi, quasi iam princeps illorum incipiat dissolui, et instet dies Domini. Et in epithalamio amoris Christi et Ecclesie locus, qui a te, pater, sicut tu ipse mihi retulisti, iam est tractandus, uidelicet: Capite nobis uulpes paruulas, que demoliuntur uineas , huic mysterio congruit, et te ad quintam hydriam perduxit. Rogamus igitur, pater, ut omnes partes heresis illorum, que ad tuam  notitiam peruenerunt, distinguas, et contra positis rationibus et auctoritatibus nostre fidei, illas destruas.

2. Nuper apud nos iuxta Coloniam quidam heretici detecti sunt, quorum quidam cum satisfactione ad Ecclesiam redierunt. Duo ex eis, scilicet qui dicebatur episcopus eorum cum socio suo, nobis restiterunt in conuentu clericorum et laicorum, presente ipso domino archiepiscopo cum magnis uiris nobilibus, heresim suam defendentes ex uerbis Christi et Apostoli. Sed, cum uidissent se non posse procedere, petierunt ut eis statueretur dies, in quo adducerent de suis uiros fidei sue peritos; promittentes se uelle Ecclesie sociari, si magistros suos uiderent in responsione deficere: alioquin se uelle  potius mori, quam ab hac sententia deflecti. Quo audito, cum per triduum essent admoniti, et resipiscere noluissent, rapti sunt a populis nimio zelo permotis, nobis tamen inuitis, et in ignem positi, atque cremati; et, quod magis mirabile est, ipsi tormentum ignis non solum cum patientia, sed et cum letitia introierunt et sustinuerunt. Hic, sancte pater, uellem, si presens essem, habere responsionem tuam, unde istis diaboli membris tanta fortitudo in sua heresi, quanta uix etiam inuenitur in ualde religiosis in fide Christi.

3. Hec est heresis illorum. Dicunt apud se tantum Ecclesiam esse, eo quod ipsi soli uestigiis Christi inhereant; et apostolice uite ueri sectatores  permaneant, ea que mundi sunt non querentes, non domum, nec agros, nec aliquid peculium possidentes: sicut Christus non possedit, nec discipulis suis possidenda concessit. uos autem, dicunt nobis, domum domui, et agrum agro copulatis, et que mundi sunt huius queritis: ita etiam ut qui in uobis perfectissimi habentur, sicut monachi uel regulares canonici, quamuis hec non ut propria, sed possident ut communia, possident tamen hec omnia. De se dicunt: Nos pauperes Christi, instabiles, de ciuitate in ciuitatem fugientes, sicut oues in medio luporum, cum apostolis et martyribus persecutionem patimur: cum tamen sanctam et arctissimam uitam ducamus in ieiunio et abstinentiis, in orationibus et laboribus die ac nocte persistentes, et tantum necessaria ex eis  uite querentes. Nos hoc sustinemus, quia de mundo non sumus: uos autem mundi amatores, cum mundo pacem habetis, quia de mundo estis. Pseudoapostoli adulterantes uerbum Christi, que sua sunt quesiuerunt, uos et patres uestros exorbitare fecerunt: nos et patres nostri generati apostoli, in gratia Christi permansimus, et in finem seculi permanebimus. Ad distinguendum nos et uos, Christus dixit: A fructibus eorum cognoscetis eos . Fructus nostri sunt uestigia Christi. In cibis suis uetant omne genus lactis, et quod inde conficitur, et quidquid ex coitu procreatur. Hoc de conuersatione sua nobis opponunt. In sacramentis suis uelo se tegunt: tamen nobis aperte confessi sunt, quod in mensa sua quotidie cum manducant,  ad formam Christi et apostolorum, cibum suum et potum in corpus Christi et sanguinem per Dominicam orationem consecrant, ut inde se membra et corpus Christi nutriant. Nos uero dicunt in sacramentis non tenere ueritatem, sed quamdam umbram et hominum traditionem. Confessi sunt etiam manifeste se preter aquam, in ignem et spiritum baptizare, et baptizatos esse: adducentes illud testimonium Ioannis Baptiste baptizantis in aqua, et dicentis de Christo: Ille uos baptizabit in Spiritu sancto et igne ; et in alio loco: Ego baptizo in aqua, maior autem uestrum stetit, quem uos nescitis , quasi alio baptismo preter aquam uos baptizaturus. Et talem baptismum per impositionem manuum debere fieri conati sunt  ostendere testimonio Luce, qui in Actibus Apostolorum describens baptismum Pauli, quem ab Anania suscepit ad preceptum Christi, nullam mentionem fecit de aqua, sed tantum de manus impositione: et quidquid inuenitur, tam in Actibus Apostolorum, quam in Epistolis Pauli, de manus impositione, ad hunc baptismum uolunt pertinere. Et quemlibet sic inter eos baptizatum dicunt electum, et habere potestatem alios qui digni fuerint baptizandi, et in mensa sua corpus Christi et sanguinem consecrandi. Prius enim per manus impositionem de numero eorum, quos auditores uocant, recipiunt eum inter credentes: et sic licebit eum interesse orationibus eorum, usquedum satis probatum eum faciant electum.  De baptismo nostro non curant. Nuptias damnant, sed causam ab eis inuestigare non potui; uel quia eam fateri non audebant, uel potius quia eam ignorabant.

4. Sunt item alii heretici quidam in terra nostra, omnino ab istis discordantes, per quorum mutuam discordiam et contentionem utrique nobis sunt detecti. Isti negant in altari fieri corpus Christi, eo quod omnes sacerdotes Ecclesie non sunt consecrati. Apostolica enim dignitas, dicunt, corrupta est, implicans se negotiis secularibus; et in cathedra Petri non militans Deo, sicut Petrus, potestate consecrandi, que data fuit Petro, se priuauit: et quod ipsa non habet, archiepiscopi, qui in Ecclesia seculariter uiuunt, ab ea non accipiunt ut aliquos  consecrare possint, aduertentes illud de uerbis Christi: Super cathedram Moysi sederunt Scribe et Pharisei; que uobis dicunt facite : quasi istis talibus concessa sit potestas tantum dicendi et precipiendi, et nichil amplius. Et ita euacuant sacerdotium Ecclesie, et damnant sacramenta, preter Baptismum solum, et hunc in adultis, quos dicunt baptizari per Christum, quicunque sit minister Sacramentorum. De Baptismo paruulorum fidem habent, preter illud de Euangelio: Qui crediderit et baptizatus fuerit, saluus erit . Omne coniugium uocant fornicationem, preter quod contrahitur inter utrosque uirgines, masculum et feminam, astruentes hec de uerbis Domini, quibus respondit Phariseis: Quod Deus coniunxit, homo  non separet; quasi Deus tales coniungat, tanquam ad similitudinem primorum hominum: et quod eisdem ei opponentibus de libello respondit repudii: Ab initio non fuit sic; et item quod ibidem sequitur: Qui dimissam duxerit, mechatur ; et illud de Apostolo: Honorabile connubium sit omnibus, et thorus immaculatus .

5. In suffragiis sanctorum non confidunt; ieiunia ceterasque afflictiones, que fiunt pro peccatis, astruunt iustis non esse necessaria, nec etiam peccatoribus; quia in quacunque die ingemuerit peccator, omnia peccata remittuntur ei: ceterasque obseruantias in Ecclesia, quas Christus et apostoli  ab ipso discedentes non condiderunt, uocant superstitiones. Purgatorium ignem post mortem non concedunt; sed animas statim, quando egrediuntur, de corpore in eternam uel requiem, uel penam transire, propter illa Salomonis: Lignum in quamcunque partem ceciderit, siue ad austrum, siue ad aquilonem, ibi manebit . Et sic fidelium orationes uel oblationes pro defunctis annichilant.

6. Contra hec tam multiformia mala rogamus, sancte pater, ut euigilet sollicitudo uestra, et contra feras arundinis stilum dirigatis. Nec nobis respondeatis, quod turris illa Dauid, ad quam confugimus, satis sit edificata cum propugnaculis, quod mille clypei pendent ex illa, omnis armatura fortium. Sed uolumus, pater, ut hec armatura propter nos  simpliciores et tardiores, uestro studio in unum collecta, contra hec tot monstra ad inueniendum fiat paratior, et in resistendo efficacior. Noueritis etiam, domine, quod redeuntes ad Ecclesiam nobis dixerunt, illos habere maximam multitudinem fere ubique terrarum sparsam, et habere eos plures ex nostris clericis et monachis. Illi uero qui combusti sunt, dixerunt nobis in defensione sua, hanc heresim usque ad hec tempora occultatam fuisse a temporibus martyrum, et permansisse in Grecia, et quibusdam aliis terris. Et hi sunt illi heretici, qui se dicunt apostolos, et suum papam habent. Alii papam nostrum annichilant, nec tamen alium preter eum habere fatentur. Isti apostolici Satane habent inter se feminas  continentes, uiduas, uirgines,  uxores suas, quasdam inter electas, quasdam inter credentes; quasi ad formam apostolorum, quibus concessa fuit potestas circumducendi mulieres. uale in Domino.





EPISTOLA CDLXXIII. HENRICI REMENSIS AD BERNARDUM.
[MANRIQUE, Annal. Cisterc., t. II, p. 135.]

377 1 Patri suo filius suus HENRICUS, quidquid filius patri.

Non est insolentia, sed confidentia, quod uobis scribo, benignissime Pater. Scio quia non est meum loqui, sicut uulneratus N. et dormiens in sepulcris, sed zelus, fateor, urit animam meam pro paupere isto episcopo, qui, quia iustitiam coluit, uoluit equitatem, plaga inimici percussus est, castigatione  crudeli. Quia uoluit sedere in sede sua, et episcopo episcopalia resignare, hoc est maximum et primum peccatum. En sanguis iste de manu eius exquiritur. Si quid ergo ego possum in oculis Patris, imo quia multum possum, facite negotium eius, sicut illi noueritis expedire. De cetero letus et incolumis sum, et exspecto uidere faciem uestram, sicut faciem Dei. Prope est enim dies desponsationis mee, quo feriam pactum Domino cum Deo per manum uestram, et sub custodia uestra, ut seruiam ei die ac nocte, et omnibus diebus uite mee, amantissime Pater.





EPISTOLA CDLXXIu. IOANNIS ALETANI EPISCOPI AD S. BERNARDUM.
[MANRIQUE, ubi supra, 135.]


Patri suo et Patri omnium bonorum, Bernardo Clare-uallensi abbati, frater Ioannes Aletensis episcopus, et hic honestari in laboribus suis, et illic honorari cum angelis.

Utinam uiderem uos, non scriberem uobis, et dolorem meum liniret, et leniret uestre suauitatis aspectus. Contristatus sum enim in exsecratione mea, quamuis iuxta Sapientem, ipsa tribulatio sit mihi pro solatio, non conscientia, sit pro flagello. Scio enim, quia feliciter sunt miseri, quos constat non meruisse que perferunt. Propterea ex me que circa me sunt, scribo uobis, breuiter tamen, ne quos mundo debetis oculos, detineam pagina longiori. Post datam in me sententiam iuxta uestrum  consilium, perrexi ad dominum meum, quem constituit Dominus, dominum domus sue et principem omnis possessionis sue. Ad quem ingressus plus inueni iudicis, quam patris, minus misericordie quam censure. Preuenerunt enim me homines monasterii maioris, et maiores facti sunt me, facientes uoci sue uocem uirtutis. Dixerunt me subterfugisse episcoporum audientiam, in quorum manibus ipse me posuerat audiendum. Non solum autem hec, sed quecunque undecunque colligere potuerunt, proposuerunt aduersum me, et cum multa pace auditi sunt. Cumque paratus essem repellere, uel refellere, que dicebantur, noluit me audire uniuersitatis iudex, non illi imputetur. Sed et super dolorem uulnerum meorum addidit, remittens me ad illos, ad  quos ante me miserat, quos ex parte suspectos habebam, et adhuc manus eius extenta, quia suspensus accessi ad illum, et suspensus ab illo recessi.

Et quamuis nichil horum conscius sum, que illi malitiose composuerunt aduersum me: porro tamen iudicium patienter [exspecto], etsi non libenter. Scio enim me meruisse grauiora quam patior, tanquam seruus male operans et dignus omni indignatione. uerumtamen duram prouinciam nactus sum homo minimi census, et census minoris illi aggredi, et cum illis ingredi causam, qui confidunt in uirtute sua et in multitudine diuitiarum suarum gloriantur. Hinc est, quod inter uestros Clare-uallenses positus exspecto consilium uestrum, tanquam consilium Dei: quia nemo poterit eripere pauperem episcopum de manu  fortiorum eius, nisi uestra manus tota obuiauerit infestantibus et diripientibus eum. Domine pater, paratus sum, et non sum turbatus, ut custodiam mandata tua, et utinam uoluntas tua  cum mea uoluntate non discordet, beneplacitum uestre dignationis, si dignum iudicatis, renuntiate puero uestro, quia non est consilium et auxilium nisi ad uos et ex uobis, amantissime Pater.





EPISTOLA CDLXXu. M. CRACOuIENSIS EPISCOPI AD S. BERNARDUM Illum ad conuersionem Ruthenorum inuitat.


377 3 B. Dei gratia Clare-uallensi abbati, uiro uenerabili et reuerendo, omni preconio digno, et  merito sanctitatis insigni, M. eiusdem gratia Cracouiensis episcopus, et comes . . . Petrus, quos facit, facere fructus.

Grates Deo nostro referimus, grates siquidem infinitas qui uos talem, o abbatum decus et gloria, nostro suscitauit seculo, quem sollicitudo omnium Ecclesiarum, quemadmodum uas electionis, nunquam et nusquam pretereat, quem infirmitas aliorum cogat pariter infirmari; cuius meritis Deus orbi bonum omne largitur immerito, cuius prece districtus arbiter mitigatus sententiam reuocat, ac, ne statim feriat peccatores, iram suspendit, ut parcat.

Dilectus filius uester magister A. nos ex parte uestra consuluit, si quis posset et impios Ruthenorum  ritus atque obseruantias exstirpare. Posset quidem, domine, posset, sed solus ille homo posset, in quo potens gratia esset. Confidimus autem in Domino Iesu quod si abbas Clare-uallensis hic esset, hoc bonum facere posset. Gens autem illa Ruthenica multitudine innumerabili ceu sideribus adequata, orthodoxe fidei regulam ac uere religionis instituta non seruat, non attendens quoniam extra Catholicam Ecclesiam ueri sacrificii locus non est. Nec solum in sacrificio Dominici corporis, sed in coniugiis repudiandis et rebaptizandis atque aliis Ecclesie sacramentis turpiter claudicare cognoscitur. Ita erroribus uariis, imo uero  heretica prauitate a primordio sue conuersionis imbuta, Christum solo quidem nomine confitetur, factis autem penitus abnegat. Neque enim uel Latine uel Grece uult esse conformis Ecclesie, sed seorsum ab utraque diuisa neutri gens prefata sacramentorum participatione communicat. Hoc autem, domine, totum penetrabilior omni gladio ancipiti uestra predicatio amputaret, si, ut eam uisitaretis, uobis Spiritus sanctus inspiraret. Nec modo in Ruthenia, que quasi est alter orbis, uerum etiam in Polonia et Bohemia, uel communi appellatione Sclauonia, que plures prouincias continet, talem ac tantum fructum tamque Deo acceptabilem faceretis, ut ab ipso postmodum audiretis: Euge serue bone et fidelis. Aut certissime uobis omnes, aut fere omnes, ut speramus,  in auditu auris obedirent.

Dignamini igitur, pie Pater, dignamini, qui ceteras illustrastis, nostras etiam tenebras illustrare. Dignamini Sclauos incompositos in uia morum et uite rationibus informare. Dignamini gelidum axem uestri presentia uisitare, ut in aduentu nostri abbatis frigus horridum Aquilonis, Austri gratia et Mulciberi flamine temperetur: ut inculta barbaries uestris moralitatibus excolatur: ut homines inhumani uestra eruditione mitescant, sub iugo Dominico mansuescant. Si enim gloria celeberrima et Treicius Orpheus et Thebanus Amphion celo inseruntur et astris, uatumque celebrantur ingenio, et post mortem carmine uiuunt, quod uterque siluas et lapides. id est, siluestres et lapideos homines lyre cantibus  deliniuit, legemque pati cegit, quanto magis nos speramus quod gentes efferas et immanes sacer abbas Christo conciliet, qui et preco est Euangelii, et lucerna in domo Domini, et diuine uoluntatis interpres, et melior Orpheo.. et superna clarus scientia, et celesti predictus intelligentia, et omnium fere carismatum munere insignitus et gratia.

Quanto autem animi quamque ardenti desiderio ego et comes Petrus, uir utique circa Dei cultum et Ecclesiam religionemque deuotissimus, uestrum, pie Pater, prestolemur aduentum, solus ille nobis est testis qui uidet secreta cordis. Nec nos soli optamus abbatem Clare-uallensem. Simul in unum diues et pauper, nobiles et ignobiles, iuuenes et uirgines,  senes cum iunioribus eque desiderant. Abbatem omnis ordo et etas, abbatem omnis sexus atque omnis conditio, abbatem omnes Poloni omniumque uota suspirant.





EPISTOLA CDLXXuI. THOMAE  QUONDAM ABBATIS MAURIGNIACENSIS AD S. BERNARDUM.


377 4 Domino dilectissimo et in Christi uisceribus honorando Bernardo Dei gratia Clararum  uallium abbati, THOMAS sue sanctitatis seruus et filius, salutem.

uestri loci nomen uestre et sub signis uestris militantium congruit actioni. Lucetis enim in medio nationis praue atque peruerse ueluti magna luminaria, in mundo uerbum uite continentes, et habitatis in conuallibus que frumento illo abundant quod misit Deus in Iacob et cecidit in Isrel. Hec intuens, fiduciam concepi scribendi celsitudini uestre modicus homo et abiectus in domo Dei, de commotione mea, quam patior licet inuitus, sanctitatis uestre reposcens antidotum. Causa autem hec est. Albericus, uir apostolicus, episcopus Ostiensis, cum sub Romane legationis officio Gallias circuiret et perambularet terram miracula faciendo, de quorum multitudine  et magnitudine reticemus, Macarium nepotem suum, lese opinionis hominem, corpore pinguem, corde duplicem, ore bilinguem, de noua paruaque et paupere abbatia in antiquam, magnam, et diuitem Sancti Benedicti abbatiam transposuit, inaudita hac conuentione interposita, ne Cluniacensis ordo inibi intromitteretur, neue quisquam de fratribus illis ad aliquem locum Cluniaco subditum mitteretur. Cui hoc mortiferum simoniace hereseos uenenum non olet, profecto dono caret discretionis, et spiritualium narium fetidissimo abundat polypo. Quid enim hoc est nisi uendere religionem, iustitiam, ueritatem, et non ingredi per ostium? Putans igitur episcopus quod nil sibi posset obsistere, alterum nepotem suum Lancelinum omni conatu nititur  Ecclesie Mauriniacensi subrogare; quod Macarius, dum loco preesset, non solum se facturum promiserat, sed etiam indubitanter adiurauerat. Nam progenies hec de toxicato trunco sumens originem, squamis squamas adiungit, et Ecclesie culturam preoccupat, et sub umbra atque potestate uiri supradicti alitur, ac inuitis omnibus coalescit, pecunias et prebendas acquirendo condonatione grauium culparum et turpium redemptione personarum. Clamores aduersariorum audiunt quam libentissime. At si presulis Albini et martyris ossa Rufini discapsata rutilauerint, nox illico uertitur in diem, niger color albescit, Protheus ludit in pelago, protinus mutantur omnia; rident qui flebant, flent qui ridebant,  et, ut uulgari prouerbio dicitur, non euangelici, sed Sydonii piscatores aqua turbida retia mittunt, et licet multiplicia, auro et argento sua farciunt marsupia. Harum exactionum immanitas non ideo fit ut sancta Romana Ecclesia, que nunc populi sui seditione commouetur, auxilietur, sed ut generatio praua et peruersa rapinis ecclesiarum sustentetur,  ditetur, sublimetur ad superbiam, diffluat ad luxuriam, confirmetur ad nequitiam. Sed spuria uitulamina non dabunt altas radices, quia omnis plantatio quam non plantat Pater celestis eradicabitur. Denique in hoc quoque negotio spe sua frustrati sunt. Erat namque Lancelinus uir nequam et intractabilis, pelle rufus, facie fulmineus, mente sanguineus, nostri temporis Phalaris alter; ob idque iure meruit pati repulsam rei quam diu desiderauerat, et ad quam tam turpiter quam patenter aspirauerat. De aliis que fama dispergit tacendum est. Nulli enim et omnibus credere, teste Seneca, uitium est. Episcopus tamen auctoritate confisus, uinci nesciens, ceptis uehementer insistit; et si me, qui diu loco prefueram, et nunc a monachis, clero, populo, militibus,  proceribus expetebar, posset obruere, desiderata se credebat firmiter obtinere. Parisius igitur in palatio, in conuentu uenerabilium personarum, rege presente simul et curia, moderationis abrupto freno, in amicum absentem, qui sibi seruierat, qui Macarium in abbatem sibi subrogari fecerat, multa iaculatus est et ira dictante plurima congessit quibus ueritas non consentit. At cum per hec pulmonem non sedaret, et eadem usque ad tedium quorumdam quibus sanior et ideo clarior oculus inerat multiplicaret, cum se nichil proficere uideret et pene deficere, priorem Sancti Martini de Campis, sub quo militabam, et in priuato loco successeram, euocat, et auctoritate qua precellit precipit quatenus quid de me sentiat adiuratus coram cunctis  edicat. Ille uero, sicut ex condicto machinatum erat , asserit me sic corpore debilitatum ut uel hanc uel alteram obedientiam non possem implere. Hic stilum retraho, et impono digitum ori meo. Scriptum est enim: Principi populi tui non maledices. Et: Mihi uindictam, et ego retribuam. Et: Falsus testis non erit impunitus. Quantum enim id deuium sit a uero, propitia diuinitate ipsa res indicat. Nam de infirmitate in qua me seruum uestrum uestra sublimitas uisitata est, sanus et membris omnibus incolumis conualui, excoctis humoribus quos ex infirmitate loci ubi plus minus quinquennio  inhabitaueram, contraxeram. Mox episcopus uerbum arripit, et cum austeritate et imperio monachos iubet discedere, ac indiscussis electione et persona, aliam festinato personam precipit eligere, de his et similibus his summo iustoque iudici rationem redditurus. Has propter res oculus interioris hominis mei, mi dulcissime Pater, conturbatus est,  et albugine preoccupante pupillam, ad intuitum ueri luminis tremulus palpitat et deficit. Sciens igitur in Campis amplius me pacem habere non posse, titubo, fateor, utrum ad monasterium Mauriniacense redeam, ubi me iuuenis dedi et in communi capitulo me fieri monachum deuoui, an ad ecclesiam Columbensem, in qua quibusdam causis emergentibus monachi uestes indui et professionem feci, et cum mitterer ad abbatiam Mauriniacensem, me Columbas rediturum, si eam reliquissem, spopondi. Pluat ergo mihi Deus per uos celestem rorem, et quod deuote exopto et supplex expeto, uestre consolationis merear habere rescriptum. ualete.





EPISTOLA CDLXXuII. MATRONAE CUIUSDAM AD SANCTUM BERNARDUM
[AMADUZZI, Anecdota litteraria ex mss. codicibus eruta, tom. Iu, p. 251. Rome 1783, 8o.---uide prefationem ad epistolam 456.]


Angustie, fateor, mihi sunt undique, quoniam quem diligit anima mea sermonibus excitare compellit amor, impatiens intellectus scaturit dilatatur affectus. uerum censura silentii reprimit, dum nota non exprimit lingua balbutiens, charta deficit, retunditur calamus, manus quoque ab antiquo non impigra retardatur. Eue nempe maledicte, non corpore, sed spiritu parturiens doloribus, premor magna sollicitudine Sare, anxie Rebecce desiderio, emulatione Rachelis, Lie contemptu. Atque utinam mihi prudentia daretur Iahelis, importunitas Ruth,  Iudith audacia, placor Edisse, ut operirem pallio Sisaram, amicirer Boozo, deciperem aggrediens Holofernem, in bonum hoc nil ultra simile illis attentans, et adirem Assuerum in throno sedentem languentis anime salubria petitura. O indicibile Magdalene gaudium, o solatium, o tripudium, que Iesu fructus uirginei pedes deosculans, rigans lacrymis, capillis tergens, ungens unguento, antidotum reportauit salutis! Cum hec seruo, seruo Iesu. Si data licentia, et honestate concedente, impenderem ab ubertate, iucunditates conciperem. Fierem, arbitror, pre magnitudine gaudii semiuiua. Gaudeo quia scienti legem loquor, cui omnia prout sonant, sapiunt, et figuras, et enigmata intelligit, et exponit. Quid nostra paternitatem uestram epistolari  distendo angustia, cum ad uocem, dudum loquele grandis in me ignis amoris omni narratione maior exarsit; ita ut fructeta uanitatis omnia exusta sint, et cum sponsa clamarem una uoce: Filie Ierusalem, nuntiate dilecto, quia amore langueo. Quis mihi det, ut languentes et uos, et bibatis poculum quo potatis. Indulgete, Pater, indulgete; stulta facta sum, uos me cegistis. Charitas que est in Christo, urget me, plena quidem sum sermonibus, et uteri mei spiritus me coarctant. Quapropter uerbis finem imponens dominationem uestram, que unica et singularis est mihi, flagito in Christo Iesu pro uulneribus interpellans  eamdem, quatenus ancille uestre, ac, queso, filie memoriam habeatis, que in signum incorrupte fidei, non in munus per latorem presentium enxenium offero, et presento, desiderans, et anhelans, antequam moriar, uestris conspectibus consolari.





EPISTOLA CDLXXuIII  B. AD S. BERNARDUM  . De indisciplinato monacho agit.

Dilectissimo Patri BERNARDO, Dei gratia Clare-uallensis abbati, frater B. sicut ablactatus super matrem suam, terram fluentem lac et mel.

1. Iniurias meas decreueram operire silentio, nisi quia dignum duxi, ueritate mendacium preuenire. 378 Quoties, et quam proterue frater R.  intus et extra monasterium mecum contenderit, quot et quanta scandala sciens et prudens coram pusillo grege posuerit, quam erecta ceruice, et extento collo regulari discipline et consuetudinibus se opposuerit, testis est ille qui laborem et dolorem considerat; testis est tota congregatio fratrum, in quorum auribus et oculis effusa est contentio eius; testis est et sua ipsius conscientia, etiamsi aliud lingua loquatur. Gratias ago Deo meo, quoniam, quantum ad iniuriam meam pertinet, si aliqua fuit, ab ipso fuit patientia mea. Audiui multa uerba que non licet monacho loqui; et factus sum sicut homo non audiens, et non habens in ore suo redargutiones. Rogabam hominem multis precibus et secreto, et publice,  et solus, et cum aliis; ut parceret et sibi, et nobis: ut conscientie sue misereretur, pariter et fame nostre in terra aliena, ne tam noua plantatio aliquo turbine commoueretur. Arguebam, obsecrabam, increpabam, miscens terroribus blandimenta, ne poneret nos subsannationem, et derisum his qui in circuitu nostro sunt. uulneribus semiuiui nostri uinum pariter infudi et oleum; sed insanabilis fuit dolor.

2. Cum iam pene omnia correptionis argumenta consumpta essent, nec uulnus ueniret ad cicatricem, timui ne scabies et putredo unius membri reliquas partes corporis occuparet. Sed quia uerebar opera mea, diu supersedi, metuens ne ille, qui in angelum lucis transfigurauerat se, ad iniuriarum ultionem  mearum, sub zelo iustitie et amore Ordinis me prouocaret. Inuocato ergo in auxilium Domino, ne me pateretur declinare ad dexteram uel ad sinistram, homini superbo et contumaci indixi, ne psalmum uel antiphonam imponeret, donec emendasset illud quod aduersus filios matris sue ponebat scandalum. In omnibus his non est auersus furor eius, sed manus eius extenta. Nam qui prius nolebat cantare rogatus, prohibitus cantabat: antiphonas imposuit, et locutus est mutus, et admirate sunt turbe. In crastino suspendi hominem a mensa. Cumque ascendisset ex aduerso, et oppositus mihi in altera  parte capituli facie ad faciem plurima intorsisset uerba precipitationis, respondi breuiter: Si quis uult contentiosus esse, nos talem consuetudinem non habemus, nec Ecclesia Dei. Et sic euasi manus eius. Indignatus grauiter  de claustro exsiliuit; et egressus portam monasterii, recessit solus: quippe quem non amor propagandi Ordinis, sed, sicut ipse impudenter abbati confessus est, ad contemplationem sui Roma pertraxerant. uideat Deus, et iudicet: quoniam, quantum in ipso fuit, fetere fecit Ordinem nostrum, coram abbate, et coram seruis eius,





EPISTOLA CDLXXIX. HUGONIS METELLI AD S. BERNARDUM. In qua eius laudes fuse prosequitur.


Reuerendo et in Christo benedicto patri BERNARDO abbati Clare-uallis, clarissime lampadi, HUGO METELLUS, quondam nugigerulus, nunc crucis Christi baiulus, introire in sanctuarium sacre Scripture, et fragmenta illius ne pereant colligere, et a frigido lapide interiorem excutere.

1. Oleum effusum nomen tuum, fragrans more contritorum aromatum. Fama nominis clarissimi tui longe lateque diffusa, usque ad fines terre pertransiit, suauissimoque suo odore mare et aridam recreauit, plurimosque ad locum unde spirat pertraxit, quia tracti per odorem, ex ipso aromate gustauerunt salutiferum saporem; 379 et quos sapor stygius infecerat, imo fetor Acherontis defecerat,  et dehominauerat, gustu nectareo reformati sunt. Oleum effusum uita tua. uita tua clarissima lampas est, que lucendo ardet, et ardendo lucet. Ardet sibi, lucet alteri. uita tua lampas est, que non tantum uicinat, sed etiam illuminat remota. Conuersatio enim tua sparso lumine rutilans, non inclusa, sed exclusa; non confusa, sed modeste effusa, exemplo bono tenebras illuminat, lucem ministrat, montes humiliat, irradiat, ualles implet et illustrat. Tu es etiam carbo ardens, qui carbones exstinctos accendis de uicino bone conuersationis tue sufflatorio. Totus enim uite tue cursus exemplo bene uiuendi plurimos informat, deformia reformat, exintegrata redintegrat,  excrustata consolidat, et non in tenebris, sed in conspectu solis, odorem suauitatis dans, aromatizat.

2. Oleum effusum uerbum tuum. Talentum tibi creditum, talentum, inquam, loquendi et persuadendi, non includis, sed mensura excludis. uerba tua igne caritatis uaporantur, et nectare mansuetudinis dulcorantur. Lingua tua calamus est scribe uelociter scribentis. Lingua tua, lingua uenefici sapienter incantantis. Lingua noua, noua, inquam, lingua loqueris, dum mysteria sacra insonas, dum laudes Conditoris personas. Sub lingua tua noua et uetera, corpus et umbra. Sub lingua tua gratia et lex, non legis examinata fex. Sub lingua tua lac et mel, non dolus, non fel. Lingua fauus est distillans  mel. Non erem incassum uerberas, non inutilia tractas. Non digito loqueris, non pede strepis: omnia cum mansuetudine componis. In peculio enim tuo lupus accubat cum agno, pardus cum hedo, et puer paruulus minat eos. Oleum effusum uerbum tuum. Lex clementie in uerbo tuo est. Dum predicas misericordiam, lapsis indulgentiam, desolatis solatium, desperatis spem et consilium, effundis oleum. Dum agonistas in palestra Dei desudantes, nimioque labori succumbentes, eloquio mellito recreas, fonte lacteo potas, sermone dulci ungis, oleum fundis. uerbum tuum stillicidium est, in quo letatur germinans. Torrens inebrians est, germina multiplicans. Dum examine discretionis honestum ab inhonesto, utile ab inutili segregas, oleum  in torculari ab amurca eliquas, paleam in uentilabro a grano separas. Dum spiritualem sensum in littera scrutaris, oleum prelo rationis a theca, qua latebat, elicis. Oleum aqua mixtum supereminet: et spiritualis sensus, quem inquiris, litterali supereminet. Oleum uino mixtum superiorem petit locum; et misericordia, quam predicas, superexaltat iudicium, etc.

3. Dum lego scripta tua, ipsa uoce sua mihi loquuntur, ipsa salutaria monita prosequuntur: sed non mihi obsecundant, non me satiant. Ipse loquaris, ipse osculo oris tui me osculeris. Reuelata facie te uolo uidere, non per speculum in enigmate. Ipse me osculeris, non ore tuo, iungendo labia labiis, quia indignus sum, sed osculo; non osculo scriptorum  tuorum, non predicantium de te bonum: sed osculo oris tui, id est mellito eloquio procedente ex ore tuo iucundo. Loquendo enim et exhortando trahes me post te: trahes, inquam, non inuitum, sed spontaneum. Spontaneum, quia etsi difficile sit ire post te; si Caucasus et Parnassus Alpesque sint inter me et te, tamen odor boni trahit me post te. Tractus curram in odore unguentorum tuorum, ut per odorem perueniam ad saporem. Introduces enim me in cellaria tua, ubi sunt diuersi generis fercula, et diuersis speciebus condita pocula: quibus saginatus, quibus debriatus, introducar in eterni Regis cubiculum, ubi gaudeam in sempiternum. Dixi, curram post te, sed non ad te: quia nondum deliberaui  apud me, angelicum habitum candidorum Nazareorum pro alio habitu mutare. Bonum est mihi sic esse, etc. Que superius dixi, pater uenerande, ad te, et de te, et propter te, dixi specialiter: iam calamum laxo, et alios tecum ad audiendum ea que dicam inuito: in quibus errata mea reprehendo, et miseriam mundi deploro, precumque tuarum leuamen appello, etc.





380 EPISTOLA CDLXXX. EIUSDEM HUGONIS METELLI AD. S. BERNARDUM Se suosque ab accusatione purgare conatur.

BERNARDO Clare-uallis abbati serenissime, et in Christo benedicto, HUGO METELLUS, quondam domesticus Aristotelis, nunc seruus Christi, ascendere de Iericho in Ierusalem.

 1. Pinguescunt speciosa deserti, et Clara-uallis abundat frumento, quo pascitur pardus cum agno, leo cum uitulo: a quibus regnum celorum uim patitur, a quibus Domino Deo abominationes Egyptiorum immolantur: ubi bestie fiunt homines, et in hominis natura fiunt conuersationes angelice. Adiiciat Clare-ualli larga Dei dextera pluribus pluriora, et de clara faciat clariorem, de clariori clarissimam. Felix conuentus, felix concentus, ubi non flat aquilo uentus terras exurens, sed pluuius auster areolas aromatum nutriens.

2. Mittimus uobis, pater uenerande, abbatem nostrum ad uidendum, ad colloquendum, ad edificandum. uidere enim faciem uestram angelicam iucundum est, colloqui iucundius est, edificari iucundissimum  est. Mittimus uobis hominem innocentem, plenum melle, sine felle; plus enim habet mellis quam fellis, plus amoris quam horroris; simpliciter prudentem et prudenter simplicem; turturem cum castitate, et columbam cum simplicitate.

3. Relatum est nobis, pater reuerende, relatum esse uobis, quod claustrum quod claudit nos, paucos uel nullos clauderet religiosos. Si relator uester retulit, nullos, falsi prolocutor fuit: si paucos retulit, uerum dicit, et mecum sentit. Nos enim pauci sumus. Si uero non ita intellexit, sed de numero paucorum, paucos separat, et ad sinistram collocat, non est mirabile, etsi sit miserabile. Ut enim que fiunt in presentiarum taceamus, et priora tempora ad memoriam reducamus, arca beati Ne munda et immunda  animalia in sinu suo collocauit. Domus patriarche bonum unum, et alterum reprobum habuit. Ad ultimum, schola Christi undecim sane mentis collegit, unumque phreneticum inter alios sustinuit; aliosque discipulos habuit, quorum nomina secundum presentem iustitiam in libro uite dixit esse scripta, que ab eodem libro secundum Dei prescientiam erant abrasa. Claustrum etiam celi superbia ascendit, de quo cum dedecore corruit. Si, inquam, relator uester improbus paucos reprobos de numero proborum segregat, uideat ille, prouideat ille, quo oculo dicat. Quod si caligat, lippientem oculum tergat, et collyrio inungat, ut clarius uideat, nec in malis alterius ita acuta perspiciat, ut aquila  uel epidaurius serpens; sua uero lippis et inunctis ocellis intuens. Non est tutum in ambiguis offendere Deum aut proximum, et iudicare alterius seruum. Scio enim qui dicit: Tu quis es, qui iudicas alienum seruum? suo domino stat, aut cadit . Noli itaque, pater, noli omni spiritui credere, nec claudat oculum tuum lingua adulantium et lippientium, nec impinguet caput tuum peccatoris oleum. Querunt namque gratiam tuam et gloriam suam super aliorum excogitatam offensam. Credo ego te, pater, habere gratiam spirituum, et effundere in terram uenditoris oleum. Hi tales cursores, alienarum cogitationum sunt dispunctores, uerborum et syllabarum uenatores. Hi tales figuram oculorum tenent, qui alios uident, se non uident. Quia uero in  humana natura una perfectio est, cognoscere se imperfectum (si enim dixerimus quod peccatum non habemus, nos ipsos seducimus, et ueritas non est in nobis ; optimus ille est, qui urgetur minimis. . Memini quemdam prudentem dixisse, et dictum memorabile scripture mandasse: »Non ego,« inquit, »offendar paucis maculis, ubi plura nitent in egregio corpore.« 

4. Scio, pater, scio, caritate mouente, Apostolo preeunte , uelle te omnes homines similes tui esse. Sed 381 labor difficilis est te assequi, difficilior te consequi. Quemadmodum enim acies exterioris hominis reuerberatur intuendo  spheram solis, sic ad intuitum tuarum uirtutum obstupescit acies interioris hominis. Condescendat itaque satur famelico, sanus infirmo, perfectus imperfecto; et oret ut famelicus satietur, et infirmus firmetur, imperfectusque perficiatur. Omnipotens autem Deus, qui te fecit cum non esses, et perfecit cum imperfectus esses; omnipotens, inquam, non est factus impotens, nec brachium eius abbreuiatum est, nec misericordia eius attenuata est.





EPISTOLA CDLXXXI. EIUSDEM HUGONIS METELLI, IN PERSONA ABBATIS SUI AD GUILLELMUM ABBATEM. Excusat, quod ad Herberti sui calumnias aliquanto durius respondeat.

GUILLELMO uenerabili et in Christo dilecto abbati,  SIEBAUDUS humilis abbas Sancti-Leonis, de leone rugiente, et ouile Christi circumeunte feliciter triumphare.

1. Epistolam nostram deuota et dextera manu suscipite, et quidquid in ea exaratum est perlegite. Nihil salis est ibi, amaritudinis nichil; quod contristet spiritum uestrum nichil. Pacificus est ad uos ingressus noster; ramum oliue, non arma fert sermo noster. Irritati relationibus quorumdam asperis, aduersum fratrem nostrum Herbertum commoti sumus, quod aspera et irrita promulgasset de nobis; et commoti scripsimus in eum aspera pro asperioribus. Homines siquidem sumus. Nulli etenim iniurie sue uidentur parue: multi etiam eas grauius  equo accepere. Preter ea longe plus irritauit nos Dei nostri iniuria quam nostra, cuius pactum irritum fecit: quamuis et Dei sit nostra, et nostra Dei. Quia uero irritati, et zelo Dei intrinsecus tacti, aspera uerba in fratrem nostrum respersimus, non sine ratione, nec sine auctoritate diuine pagine hoc fecimus. Paulus Corinthios, nuper a se conuersos, duris et ignominiosis uerbis contristauit, contristatos emendauit ; Galatas fascinatos pleno ore pronuntiauit : quos si mitius appellasset, non emendasset, etc.

2. Frater autem Herbertus, si tamen frater, non ut eum decuit, in litteris suis me post se fluuium misisse, qui eum absorberet, descripsit: ut taceam quod me despectiue, suppresso nomine abbatis,  hominem uocauit. Sagittarium etiam me in eodem scripto appellauit, et arcu extento manum meam armauit: quod equidem iuxta metaphoram tolerabile esset, si sagittas toxicatas me mittere non adiunxisset. Par pari retulit, iniuriam suam iniuria nostra uindicauit. Certum autem sit Charitati uestre, pater bone, me paterno affectu defectum fratris nostri plangere, resurrectionemque eius expanso sinu, manibus expansis exspectare. Exspecto enim si quo modo resipiscat, si quo modo ad cor redeat. Sicut in initio chartule mee predicaui, ita dictante in fratrem Herbertum aspera uerba effudi, et tam fratrem, quam uos in fratre exasperaui. Sed quia ira uiri iustitiam Dei non operatur, non accendi omnem iram meam, sed temperaui, imo exstinxi  eam, etc.





382 EPISTOLA CDLXXXII. HAIMONIS ARCHIDIACONI CATALAUNENSIS AD BERNARDUM  .

Reuerendo patri ac Domino B. uenerabili Dei gratia Clare-uallensi abbati, H. eadem gratia Catalaunensis Ecclesie humilis archidiaconus, ante Deum et homines incedere sine querela.

Domine, ecce quem amas, grauiter infirmatur. Quartanarius enim est. Rogo ergo te, pater, ut quia magnis estuo febribus, magnis me sanctorum, qui tecum sunt, iuuare digneris orationibus. Scio enim, scienter scio, quia si pronus adoraueris in terram, et tetigeris Dominum Iesum eo quo soles ualido orationis tactu, exibit uirtus de eo ad sanandum, et  flabit spiritus eius, et liquefaciet omnem egritudinem meam. Bene ualeat Sanctitas uestra in Domino, domine mi, et amantissime pater. Utinam merear consolationem et rescriptum de manibus uestris, et de pane refectionis uestre cum benedictione Dei et uestra accipere.





EPISTOLA CDLXXXIII. EIUSDEM AD EUMDEM.

Domino patri ac digne uenerando B. Dei gratia Clare-uallensi abbati, H. eadem gratia id quod est, optimam partem in sorte sanctorum.

Accepta occasione de postulandis Sermonibus uestris in Cantico canticorum, scribere ad uos, reuerende pater, compulsus sum: quod quidem sine causa facere non presumpsissem. Que enim licentia iuueni  et indocto mihi, ut aures doctissimi senis sollicitem, quem erudiuit Dominus iehsu in doctrina sua, sicut erudit homo filium suum? Et quis sum  ego, ut uidentem interrogem, cuius oculi in capite eius? maxime cum puer sim, et nesciam loqui, pusillus inter fratres meos, et nouella plantatio in iuuentute mea. Absit, domine mi, absit a moribus et disciplina adolescentie mee, ut audeam uobis sine causa loqui, nedum quod habeam ad uos litterata colloquia. uerum, ut predixi, postulandi Sermones uestros nunc se ingessit occasio, quos sepe per nuntios requirens, opportune institi et importune; nunc quoque litteris improbioribus insto. Certe si essem aliquis, nonne merito indigne tulissem, quod liber iste uester uoluitur per ora sinusque omnium, me uero solum elabitur? Quare hoc, domine mi? Forsitan indignum me iudicastis. Ad quod ego: Si indignum me esse sciebatis et insufficientem  ad intelligendum, quare promittebatis? si autem probum ac studiosum, quare differtis? Obsecro, domine, ne differatis ultra promissum. Nuntiate et mihi rumores optimos, quos aliis sparsistis de eis spiritualibus nuptiis, quibus sepe uos paranymphus interfuistis. Frangite panem uerbi, apponite fauum mellis, quem distillauerunt manus uestre: ut habeam in his diebus ieiunii, unde reficiar. Bene ualeat Sanctitas uestra, domine mi pater, diuinarum et humanarum rerum maxime arbiter, magister christicolarum, currus Ecclesie et auriga eius.





EPISTOLA CDLXXXIu  . G. AD S. BERNARDUM. Ad excusandum Ambianensem episcopum ab expeditione transmarina.


Dulcissimo patri et domino B. Dei gratia Clare-uallensium abbati, frater G. quod patri filius.

Quedam perlata sunt ad aures domini nostri Ambianensis 383 episcopi  , que admodum teruerunt eum. Homo humilis est, et de se minima sentit: sed quod non credit humilitas, crebri rumores adduxerunt in dubium. Rex, ut dictum est ei, uult eum habere socium peregrinationis sue, et super hoc habere dicitur assensum domini Pape. Magna dignitas satisque iucunda, si non impossibilitas reclamaret. Pauper et infirmus est, ita ut nec corpus labori, nec pecunia sufficiat necessitati. Quantum etiam necessarius sit ad reprimendos raptores  et protegendos pauperes Christi, qui in diecesi sua sunt, norunt ipsi, nouimus ipsi, qui rem didicimus. Cogimur itaque caritatis affectu uestram  humiliter interpellare pietatem, ut eum, si fieri potest, super hoc faciatis excusatum, consulens communi ecclesiarum utilitati, grauique combatiens qua uexatur infirmitati. ualete.





EPISTOLA CDLXXXu  . SAMSONIS ARCHIEPISCOPI REMENSIS AD SANCTUM BERNARDUM. De conditione monasterii Morensis, diecesis Lingonensis.

SAMSON Dei gratia Remorum archiepiscopus, carissimo ac precordiali amico suo BERNARDO, Clare-uallensis monasterii uenerabili abbati, salutem, et in sancte religionis proposito beatam perseuerantiam.

Sanctitatis uestre petitionibus debita sollicitudine annuentes apud abbatem et canonicos Beati Dionysii  multum diuque laborauimus, ut ecclesiam, que est apud Moras, nobis donarent cum omnibus appendiciis suis, ad faciendam ibidem abbatiam Ordinis Clare-uallensis: quod quidem uix impetrare potuimus. Ceterum Domino propitiante tandem ipsam ecclesiam cum omnibus appendiciis suis nobis donauerunt, ea conditione uidelicet, ubi ibidem abbatia Clare-uallensis Ordinis fieret. Nos itaque ecclesiam illam cum omnibus appendiciis, uobis, et sancte congregationi Clare-uallensi concedimus et donamus, ita uidelicet, ut ibidem abbatiam Clare-uallensis Ordinis absque longioris more obstaculo faciatis. ualeat Sanctitas uestra in Domino, et pro nobis, et pro ecclesiis nobis commissis iugiter Dominum  oret.





EPISTOLA CDLXXXuI  . HENRICI EPISCOPI TRECENSIS AD S. BERNARDUM DE BULENCURIAE ABBATIA.

uenerabili et reuerendissimo patri BERNARDO Clare-uallensi abbati, eiusque successoribus regulariter substituendis, ego HENRICUS Trecensis episcopus, in perpetuum salutem.

1. Si monasteriis et ecclesiis in episcopatu nostro constitutis curam et uigilantiam ut in melius proficiant adhibemus, ab illo cui cura est de omnibus, speramus auxilium, et premium exspectamus. In episcopatu nostro quedam ecclesia canonicorum erat, Bulencuria nomine, abbatem habens, canonicos, et conuersos, et mulieres; qui omnes uouerant  propositum sanctitatis: ubi cum penitus disciplina defecisset, regnaret insolentia, honestas deperisset; uocatus ab illius loci habitatoribus, qui iam se ipsos per semetipsos sustinere non poterant, adueni. Ibi ab illius loci abbate, et ab omnibus tam canonicis, quam conuersis et mulieribus, cum multis precibus rogatus sum, ut ecclesiam ipsam et omnes possessiones eius, que iam per se stare non poterant, Deo et Ordini Cisterciensi, specialiter autem uenerabili patri et domui Clare-uallis emendendam et possidendam iuxta consuetudinem Cisterciensis Ordinis in sempiternum concederem. Abbas autem predicti  loci in manu nostra abbatiam dimisit, et ad opus Clare-uallense reddidit.

2. uidens ergo quia omnipotens Deus tua sollicitudine, sapientia, et religione pene totum illuminauerat et correxerat mundum, ipsam ecclesiam Cisterciensi Ordini, tue Paternitati, et Clare-uallensi domui cum omnibus possessionibus suis in perpetuum dono: in 384 quibus hec sunt que nominibus propriis duximus adnotanda: Terram abbatie adiacentem, grangiam de Frigido-Fonte, Pertam in Rosteria, Pertam-Haymonis, Pertam-Siccam, Domni-Peruclum, Bruliam cum omnibus appendiciis et pertinentiis ipsarum grangiarum, et omnia que predicta ecclesia in dominio possidebat. Ne autem hoc aliqua temporum uetustate, uel alicuius hominis  peruersitate aut mutaretur, aut penitus deperiret; sigilli nostri munimine confirmauimus. Actum est hoc anno ab Incarnatione Domini 1152, regnante Ludouico Iuniore rege Francorum.





EPISTOLA CDLXXXuII  . GAUFRIDI EPISCOPI CARNOTENSIS AD STEPHANUM EPISCOPUM PARISIENSEM. De pace inter ipsum et Stephanum de Garlanda.

De reformanda pace inter uos et Stephanum de Garlanda, dudum uobis, ipso petente, locuti fuimus. Nunc autem, quoniam audiuimus quod, omissis quibusdam que aduersum uos uidebatur habere, pacem uestram desiderat, sanctitatis uestre discretioni consulimus , consulimus, inquam, et petimus, ut diem ei competentem et terminum constituatis, in quo, iuxta considerationem rationis, pacem cum eo reformetis, quam offert uobis ad cognitionem et examinationem amicorum uestrorum, uidelicet abbatis de Clara-ualle. Non enim decet paternitatem uestram oblatam pacem respuere, quam etiam non oblatam modis omnibus prouocare debetis. Nam iuxta Domini Saluatoris exemplum, ouem errantem debetis requirere, et ad pacis ouile uestris etiam humeris reportare. Si cum omnibus hominibus, sicut dicit Apostolus, pacem debemus habere, quanto magis cum his, de quibus nos oportet Domino respondere? Unde, quod absit, si predicti  uiri satisfactionem ex amicorum sententia non recipitis, certum est quod et apud Deum offensam incurritis, et amicis uestris ruborem incutitis. ualete.





EPISTOLA CDLXXXuIII  . HUGONIS EPISCOPI OSTIENSIS  AD CAPITULUM CISTERCIENSE. De morte Eugenii III pape.

Amantissimis in Christo patribus, GOSuINO Cistercienci, BERNARDO Clare-uallis abbatibus, totique capitulo Cisterciensi ad honorem Dei congregato,  HUGO Dei gratia Ostiensis episcopus, unitatem spiritus in uinculo pacis.

Sicut sacra docet auctoritas, omnis caro fenum, et omnis gloria eius quasi flos feni . Breues dies hominis sunt: transit homo uelut umbra, nunquam permanet in eodem statu. Deficit ut fumus, cadit ut folium quod a uento rapitur . Decus Ecclesie, pater iustitie, amator religionis et patronus, qui superborum et sublimium colla propria uirtute calcauerat, qui super solium Dauid et super regnum eius sedebat, ut Ecclesiam sibi commissam, quam ad sublimem statum reduxerat, confirmaret et corroboraret; pater, inquam, noster ac defensor, felicis memorie papa Eugenius, trabea carnis exutus,  octauo Idus Iulii carne immaculatus migrauit ad Christum. Exiuit Christo obuiam in era, et sic semper cum Domino erit; Agnum secuturus quocunque ierit. Cuius exsequie, preter spem omnium, iam fere enim senatum adnichilauerat, preter morem consuetum, ita per biduum sunt a clero et populo celebrate, ut iam crederetis regnantem in celis, qui mortuus ita colebatur in terris. O quantus erat luctus omnium! quanta precipue lamenta pupillorum et uiduarum! iam diceretis esse cum Deo, qui ita lamentabatur a populo. Procul dubio ereptus est de laqueo uenantium: contritus est laqueus, et ipse liberatus est, raptus, ut credimus nos qui eius conscientiam nouimus, usque ad tertium  celum, non relinquens nos orphanos, ut quidam autumant. Rogabit enim Deum Patrem et Unigenitum cum Spiritu sancto qui est Deus benedictus in secula, cum quo est, pro nobis. uos autem, de quorum collegio ipse est electus, ut sederet super principes, et solium glorie teneret, orate pro eo, constituite perpetua beneficia, ut Deus sibi indulgeat, et corona glorie sibi augeat. Pro bone memorie fratre nostro similiter orate: pro nobis uero qui in hac ualle miserie, in hac regione dissimilitudinis, et in medio praue nationis remansimus, et pro Ecclesia Romana, que ex tam alto gradu tam breui spatio usque in profundum abyssi inferni cecidit, nichilominus rogamus oretis, ne demergatur in profundum huius magni maris, in quo sunt  reptilia, quorum non est numerus. Preterea rogamus obnixe, quatenus, si paruitas nostra quidquam in oculis uestris potest, petitiones quas latores presentium pro domo Sancti-Anastasii, et pro domo Fosse-Noue, et pro domo de Casa-Marii  uobis facient, benigne et efficaciter exaudiatis. Alioquin sciatis quod inde magnum sentitur scandalum.





385 EPISTOLA CDLXXXIX  . BARTHOLOMAEI, EX EPISCOPO MONACHI, AD SAMSONEM ARCHIEPISCOPUM REMENSEM. Reddit rationem sue administrationis.

uenerabili, semperque amabili domino SAMSONI Remorum archiepiscopo, et sub eius presentia congregato sancto conuentui, frater BARTHOLOMAEUS in Fusciniaco pauper monachus, misericordiam et ueritatem diligentibus.

1. uerecundie mee silentium imperat huius sancti conuentus solemnitas: sed frontem aperit, et stimulat ad loquendum in palam imminens fame  mee periculum. Neque enim dissimulare possum quod multorum uulgauit opinio, quod etiam ad aures domini Pape uolauit. Episcopales reditus me detraxisse rumor est, cui rumori plus iusto credit Laudunensis episcopus. Meum ergo est super eis fateri quod uerum est; intueri autem quod iustum est, et tueri, uestrum erit.

2. Laudunensis sedes tristis et merens erat, cum illuc primum ingressus sum, utpote attrita seditionibus, et ignibus concremata Ipse quoque res maioris ecclesie afflicte erant, et tenues reditus. Si illi porrexi manum ut resurgeret, nouit Deus, nouerunt et Ecclesie filii. uerumtamen nichil eis contuli, quod ad reditus pertinet episcopi, preter porcos, quos  uulgo nostrates uerres uocant, quos mense episcopali persone soluebant ecclesie. Hos, inquam, ad prebendam canonicorum concessi, quoniam illos nec sine pudore exigere, nec habere sine molestia poteram. Preterea quinque duntaxat abbatias in nostra diecesi reperi  , rebus pariter ac religione dilapsas. In his, Domino Deo multiplicante misericordiam suam, et numero, et merito creuit sanctorum numerus, et possessio est dilatata. Nouem insuper noue religionis monasteria passim in eadem diecesi sunt fundata  . Horum in personis numerus numerum pene excedit; horum religio religionis est specimen: horum tam multa possessio est, tam multis abunde sufficiens.

3. Si manum beneficii me porrexisse negauero  antiquis ecclesiis ut resurgerent, nouellis ut consurgerent, mentiar. Profui sane fere ecclesiis omnibus: sed nec quantum uolui, nec quantum debui. Sane Calixtus papa dominum Norbertum, cuius memoria in benedictione est, fidei nostre commisit,  ut ei locum traderem, eiusque uotis assisterem. Terram igitur ad episcopum pertinentem illi contuli, que uix tamen sufficeret duobus aratris. Huius pars uersiniaco est posita; pars apud Cuisy, que tamen multis iam ab annis inculta et sterilis iacebat. De his itaque que ad episcopales pertinebant reditus, nichil amplius me recolo dextraxisse. uestro tamen fauore ac consensu quidam ecclesiis contulerunt terras, quas a nobis habebant in beneficio: censum tamen terrarum et uinagia nulli penitus condonaui.

4. De cetero quid illi sedi accessit commodi aut honoris, nolo humanum procedat iudicium. Si quid uero ut homo deliqui, in conspectu hominum confundi non refugio. Causam itaque nostram uobis,  tanquam iudicibus allegare, tanquam testibus intimare uolui: in quibus calumniatorem non timeo, uerum dicens. Liceat 386 tamen mihi aliud audere apud uos, liceat aliquid humanum loqui. Nihilne sedi nostre titulorum accessit et glorie, cum tot et tantas parturiuit ecclesias, cum tot multiplicauerit regulares personas? Cur ergo, ut audio, dominus Laudunensis sine testibus bellum parat  ? cur tentat quod forte ei promouere non liceat? Si filios Dei congregaui, si suscepi iustum in nomine iusti; nemo mihi succenseat: uideat alius ne congregata disperdat. Conseruet uos omnipotens Pater ad honorem sui nominis, et per uos Ecclesie sue religionem et sanctitatem corroboret.





EPISTOLA CDXC  . TURSTINI ARCHIEPISCOPI EBORACENSIS AD WILLELMUM CANTUARIENSEM PONTIFICEM  .


Reuerendissimo, et in christiana caritate domino WILLELMO, Dei gratia Cantuariensi archiepiscopo, apostolice Sedis legato, TURSTINUS eadem gratia archiepiscopus Eboracensis, in Christo proficere, et nunquam deficere exoptat.

1. Ecclesiastice dignitatis summus honor est cum filiis et optimatibus Ecclesiarum inter difficillimos euentus summa communicare consilia. Unde Paternitati uestre rem insolitam, que inter nos Eboraci nuper contigit, indicare decreuimus, domine uenerabilis et egregie pater. Siquidem notum satis ac certum  est multis, quanta bonitate ac fama enituit uirtutis in auribus omnium insigne cenobium Sancte-Marie Eboracensis. Infra paucos namque annos et rebus plurimum excreuit, et numero et religione fratrum laudabiliter abundauit. uerum quia cum opibus uirtutes minus uigere, minus consistere haud dubium est, aliqui ex fratribus eiusdem cenobii ante dimidium ferme annum, diuino, ni fallor, instinctu  permoti, ceperunt de modo ac statu conuersationis sue uehementer agitari, et remordente conscientia, sicut ipsi testantur, multis angoribus estuare. Nempe falli se pene metuebant, si tantum uotum exsecutio digna minime sequeretur. Unde inestimabili horrore dicti fratres Eboracenses perculsi sunt, eo quod professionis sue uotum in nullis, uel saltem minimis in rebus, adimplere uiderentur; metuentes sane ne in uacuum currerent aut cucurrissent, si uoti reos tante inobedientie penalis ultio non reprobaret. Facinus namque, uel potius insaniam uideri credebant, se portare Regulam beati Benedicti, non ad profectum salutis, sed ad iudicium mortis. His igitur permoti predicti fratres, Priori suo, Richardo nomine, mentis sue difficiles  estus innotescere studuerunt, pretendentesque de transgressione formidinem, ex uoti correctione patrocinium supplicabant: ac ne prosperitatis alicuius respectu uel aduersitatis timeret auxiliari, per Spiritum Dei, et Christi nomen adiurabant. Expauit ipse de nouitate rei: ac licet inter suos dulcis fortune summa facultate uigeret, audito tamen rumore melioris uite, perpendit uelut intentione censoria dubios casus labentis fortune. Interimque breui, ut res erat, interne uirtutis usus consilio, inter hoc et illud illico discreuit decreuitque. Pollicetur non modo auxilium, uerum etiam eiusdem uoti fore se socium. Quid multa? paulo post numerus eorum ad tredecim pene conualuit, qui de corrigendo  statu uite sue iuxta Regulam beati Benedicti, imo 387 ueritatem Euangelii, contendere proponebant.

2. In uigiliis igitur apostolorum Petri et Pauli dilectus frater noster Richardus Prior, in quo tota pene monasterii cura pendebat, sumpto secum Subpriore suo Geruasio, inter suos concenobitales nominato ac religioso, rem, uti agitabatur, domino abbati suo familiariter exponere curauit. Itaque dominus abbas, uir utique pro sensu et ingenio suo honestus ac bonus, nimis autem simplex et illitteratus, noui rumoris miraculum exhorruit: antiquos ritus et solitas consuetudines, quas pene toto orbe generalis multitudo obtinuit, posse se in locello suo mutare negauit. At uero dominus Prior utpote bene  litteratus: »Nil rude, inquit, o pater, aut nouum inducere contendimus. ueram et antiquam religionem beati patris nostri Benedicti, imo etiam antiquissimum Euangelium Christi, quod omnes religiones et regulas antecedit, assumere et totis uiribus cum gratia obseruare debemus. Ceterorum monachorum nullos detrahimus, institutionibus eorum non inuidemus. Scimus quod in omni loco uni  Domino seruitur, uni regi militatur ; et in foro, et in claustro gratia Dei eadem ualet. Iob etiam fortior exstitit in sterquilinio, quam Adam in paradiso. Denique quidquid beatus Benedictus instituit, ita totum Spiritus sancti prouidentia destinatum est, ut nichil utilius, nichil sanctius, nichil felicius excogitari posset. Cumque sciret ac predicaret, quod socordia inimica sit anime, certa quidem tempora ordinauit lectionis et orationis instantie, certa quoque tempora labori et industrie: quatenus in altero salubriter exerceret animam, in altero carnem, in utroque uero tolleret fastidium. Hec quoque super adducit: Scurrilitates, aut uerba otiosa, et risum mouentia, eterna clausura in omnibus locis damnamus, et ad tale eloquium  discipulum aperire os non permittimus . Et alibi quoque ait: Omni tempore silentio debent studere monachi, maxime tamen nocturnis horis . Hoc decretum quam diligenter obseruatum, neminem latet qui nostras consuetudines nosse potuit. Euntibus namque aliis ad ecclesiam post collationem, alii recedunt uicissim ad nugas et inutiles garrulasque confabulationes. Quasi non sufficiat diei malitia sua, nisi et superaddatur nocti et sua.«

3. Multa addidit preterea de ciborum insolentia, de dulci et solemni uicissitudine potationum, de pretiosa subtilitate pannorum. »Non ita sapuit, non ita docuit beatus pater noster Benedictus. Ab eo quippe non color uestium, sed calor attenditur:  non sapor pulmentariorum exquiritur, sed parcitate ciborum necessitas fallitur. Non agnoscit suos beatus Benedictus, nisi sub Regula et abbate in cenobiis degentes. Porro si libet, o pater uenerabilis, recurramus ad euangelicam puritatem, ad euangelicam perfectionem et pacem; et intueamur, quam nichilum uel parum reluceat in moribus uel actibus nostris quod docuit Christus. Concupiscimus omnia, irascimur, rixamur: rapimus aliena, repetimus nostra cum lite, fraudes et mendacia defensamus, carnem et affectus eius sequimur. Nobis uiuimus, nobis placemus; uinci formidamus, uicisse gloriamur; ceteros opprimimus, opprimi deuitamus; ceteris inuidemus, de nostris profectibus gloriamur,  et iocamur, et ex alienis sudoribus impinguamur, et totus mundus non sufficit malitie nostre. Etsi uideatur Euangelium emortuum et impossibile in nobis, intueamur monachos Sauiniacenses et Clare-uallenses qui nuper uenerunt ad nos, quam clare reluxit Euangelium in illis, ut, si dici fas est, utilius sit eos imitari, quam Euangelium recitare: cum uero uidetur sancta conuersatio eorum, quasi reuiuiscere iudicatur Euangelium in illis. Soli sua non repetunt, soli nichil possident, unde se proximis anteferre contendant. Soli sunt qui proximorum damnum non appetunt. Modica cultura terre et usu pecorum contenti sunt: ea uero non habere appetunt, nisi quandiu Deus uult; quia cum uult Deus ea auferri, non licita appeterent. Eis, ni fallor, competit  388 dicere: Nobis mundus crucifixus est, et nos mundo . Eis competit dicere, Dimitte nobis debita nostra, sicut et nos dimittimus debitoribus nostris : qui debitorem neminem habent, in quo quidquam exigere uelint. Felix hominum genus, quorum habitus, uictus, totusque modus conuersationis eorumdem sapit Euangelium. Illorum portio solus est Deus. Illi plene, quantum humane facultatis est, caritatem Dei et proximi implere dignoscuntur: quia soli Deo coherentes, temporalia cuncta preter modicum et contemptibilem habitum ita plene deseruerunt, ut nichil concupiscant, unde proximus sibi dignetur irasci. Non igitur, o pater, unquam impossibile uideatur tenere Regulam beati Benedicti:  quandoquidem talia Deus nobis ministrauit exemplaria, qui sanctis uirtutibus precesserunt nos, ut sequamur illos. Si uero propter uiciniam et strepitum populorum non omnino ualeamus sequi eorum puritatem, saltem modum uite et professionis iuxta regulam nostram aduertamus, propterea quod non monachi, sed mortui sumus.«

4. In hunc modum locutus est dominus Prior Richardus cum domino Galfrido abbate suo de correctione monasterii sui: que uerba dominus abbas non satis iucunde accepit; quia difficile est diuturnos usus amouere. uerumtamen cum se fateretur minus perspicacem et illitteratum, rogauit uti scripto plenius innotesceret, qualiter in loco suo talia actitari potuissent: quod libenter amplectens, non segniori  studio susceptum impleuit imperium. Scripsit igitur ut non aliis collocutionibus, nec pannis, nec cibariis uterentur, quam Regula permittere uideretur: situmque et ordinem monasterii tam diligenter expressit, ut uix melius in eremo, quam in urbe Regula teneri putaretur. Possessiones uero, sicut in rebus secularibus edoctus, ita fideliter ordinauit, quatenus ut in illis euangelicam iustitiam uix in ullo excessisse crederetur. De reditibus siquidem ecclesiarum uel decimarum, de quarum inuestitura monachi magis reprehensibiles haberi solent, omnia suscipi et fieri legitima et canonica consideratione episcoporum, et non nisi in usus pauperum, peregrinorum, hospitumue debere expendi: at uero ex  legitima cultura terre et usu pecorum monachos uictitare decreuit. Que cum omnia cepissent inter alios rumore notari, furor subitus multitudinis ceterorum in tantam prorupit inuidiam, ut tali homini familiaribusque suis nil preter exsilium deputarent, uel districtam custodiam.

5. Tamen post multas et amicas altercationes hinc inde habitas, dominus abbas difficiliter se posse mutare referebat, quod antecessores sui tenuisse uidebantur: et uolens super hac re bonis uti consiliis, plenam responsionem usque post Natiuitatem beate Marie protelauit.

6. Interea ceteri fratres frustra metuentes se plus solito regulari districtione coarctari, ceperunt in inuidiam Prioris ceterorumque Pharisaico pene  more grassari: et, nisi quorumdam benignitate intercessisset dilatio, intestine persecutionis modum impetus excessisset. Interea rumor seditionis interne inter exteriores turbas uolitabat. Audiebamus sane strepitum uulgi; rei tamen ipsa ueritas latebat: cum ecce Richardus Prior, coniunctis secum Subpriore et secretario monasterii sui, totam rem, uti erat, nobis indicare curauit. Postulabant quidem clementiam beati Petri ac nostram, quatenus ad obseruandum quod uouerant, benignam opem non negarem deferre: iamiamque necessitatem imminere proclamabant, presertim quia iam conspirauerant fratres, ut si quis eorum de professione sua quidquam mussitaret, extra communionem fieret. De sociis etiam Prioris, uel timore, uel amore, uel  uanitate conterritis, iam ibant retro, non aliter pace restituta, nisi culpam fatendo, quod de seruanda professione sua quidquam murmurassent.

7. Ego igitur Turstinus, Dei gratia Eboracensis archiepiscopus, audiens Christi seruos iuxta preceptum beati Benedicti nil amori Christi uelle preponere, uerebar in iis Christi gratiam offendere, si iuste 389 petitioni eorum non curarem episcopali pietate subuenire: quippe cuius officii summa est, et de monachorum religiosa quiete prouidere, et oppressis in necessitate condolere. Ac proinde religiosarum personarum usus consilio, dominum Galfridum abbatem et Richardum Priorem cum Subpriore suo ad opportuniorem locum euocaui, quatenus  religiosis personis et fratrum petitionem, et abbatis responsionem in bona pace consummarem. Ipsi nichil aliud quam, ut prius, cum multis lacrymis expetebant, uti pauperem Christum in uoluntaria paupertate sequerentur, et Christi crucem in corpore suo portarent, itemque euangelicam pacem Regulamque beati patris Benedicti plene obseruare non impedirentur. Ad hec sane domini abbatis licentiam opemque paternam flagitabant. At uero dominus abbas eorum operam longe fore necessariam sibi lacrymose fatebatur, promittens, quod eorum uotum, quia sanctum erat, non impediret; opem uero quam expetebant, nesciente capitulo suo, promittere nullam auderet.

8. Itaque dominus abbas cum monachis suis reuertitur  domum, data interim pace ac die constituta qua in capitulum eorum aduenirem, ac religiosis aduentantibus personis rem cum abbate pertractarem. Interea reliqui fratres in eorum inuidiam insurgere tanto crudelius enitebantur, quanto ipsi uotum suum explere manifestius appetebant. Aduocantur interim fratres Maioris-Monasterii et Cluniacenses monachi, qui in uicinia nostra demorantur, quatenus, eis presentibus et acclamantibus, eos, uelut communis Ordinis desertores et uiolatores, ab omni dignitate et cura monasterii sui reprobarent. Post abbatem namque in eorum manus summa monasterii cura fuerat delegata. Sed hec interim. Ego autem die statuta summo mane ad capitulum monachorum uenire parabam: et iam ostii limen  pene calcaueram, uenientibus una uiris sapientibus ac religiosis, quorum nomina sunt hec: Hugo decanus, Willelmus Prior clericorum regularium de Cisbarne, Willelmus thesaurarius, Hugo archidiaconus, Serlo canonicus, Aufredus capellanus meus et canonicus, Robertus sacerdos de hospitali. Foris intra portam remanserunt equi nostri cum paucis hominibus.

9. Denique intreuntibus nobis, ut dictum est, ostium capituli, occurrit nobis dominus abbas in ipso ostio cum monachis, quibus capitulum plenissimum erat: et nisi partem clericorum, qui mecum ueniebant, amouerem, intrare prohibuit. uix ergo respondere potui, quod cum clericis meis, qui uiri boni et sapientes, et eorum amici erant, ad tantum  negotium intrare non deberem, cum ecce totum capitulum tanto strepitu, tanto horrore personuit, ut magis seditiosus ebriorum et debacchantium hominum fremitus, quam monachorum humilitas, que ibi nulla erat, uideretur. Insurgunt plurimi, et exsertis brachiis uelut ad luctandum aduolabant: clamabant se exituros, si ego intrarem. Tum ego: »Testis,« inquam, »mihi sit Deus, quod sicut pater adueniebam, nec quidquam mali uobis inferre putaram; pacem tantum inter uos cupiens et christianam fraternitatem. Iam uero quia mihi quod episcopalis auctoritatis et officii est auferre conamini, et ego quod uestre necessitatis est itidem uobis tollo. Cesset igitur ecclesia uestra.«  Tum unus eorum, nomine Simeon: »Malumus,« inquit, »centum annis ecclesiam nostram cessare.« Cui omnes assentientes, uoce phrenetica: »Capite!« inquiunt, »capite!« Apprehendentesque Priorem sociosque eius, iam trahere incipiebant, uolentes eos, sicut inter se consilium fuerat, aut in carcerem impingere, aut in exsilium agere. Ipsi uero, aliam, qua manus eorum euaderent, spem non habentes, me totis ulnis complectuntur, pacem beati Petri et nostram expetentes. Et ita uix in ecclesiam reuersi sumus, illis usque in ecclesiam frementibus et proclamantibus: »Capite rebelles! apprehendite proditores!« Assedimus itaque in ecclesia, et abbas cum reliquis monachis 390 suis reuertitur in capitulum suum.

 10. Interea homines abbatie, foribus clausis et ostiis aditus, adstare, uelut in insidiis excubare. Tum nos  monachorum impetus metuentes, ostium ecclesie, per quod itur in claustrum, intus obserandum curauimus. Interea rumor euolat, occurrit populus. Nil tamen foris aut dictum aut actum est mali. Cum ergo inter monachos nulla concordia fieri potuisset, domum reuertimus, adducentes nobiscum predictos numero duodecim presbyteros, et subdiaconum unum: e quibus plures bene litterati, omnes plenam obseruationem Regule, ac professionis sue, et Euangelii pariter expetentes. Itaque in domo beati Petri et nostra hospitantur, nulla uiolentie aduersitate a proposito deterrendi. Fratres autem abbatie nichilominus in eorum ordine  debacchantur: abbas nescio quid acturus iter arripuit.

11. Quocirca Paternitatem uestram per Christum obsecramus, eorum partem, qui ad seueriora et arctiora transire cupiunt, auctoritate uestra defensare uelitis. Si uero abbas eorum ad uos uenerit, pro uestra a Deo data auctoritate et sapientia, in pacem illum reducatis, et ne filiorum sanctum propositum impediat, admoneatis. Quod si preuenerit, et recessit, rogamus, ut per presentem nuntium litteras illi exhortatorias dirigatis, ne pertinaciter aduersetur illis, imo potius opem conferat et opportunitatem, qui Christi Euangelio et Regule beati Benedicti in ueritate cupiunt obedire. Debet saltem abbas et monachi sui in hac re Aegyptios et Babylonios  imitari, qui filios Isrel in terram promissionis permiserunt utiliter repedare. Laban quoque Iacob, ob eius obstinationem clanculum fugientem, post crudelem persecutionem ad patrem redire permisit. Neque uero desertores, sed prouisores censendi sunt, qui locum, ubi peccandi libertas maior est, relinquentes, tutius Deo famulari desiderant. Nempe Christus ipse deterrere eos debet, qui Phariseos redarguit, eo quod nec ipsi intrent, nec alios intrare sinant. Notum siquidem omnibus est, quod Regula beati Benedicti, toto pene et communi, ut ita dicam, orbe monachorum, modum suum in omnibus prorsus amiserit et statum. Adeo ut nemo satis mirari potest, quod quis audet coram Deo et Sanctis eius promittere cum tanta solemnitate, quod ipse uel  quotidie negligit, siue, ut uerius dicam, compellitur non obseruare. Cadit profecto in eos quod ait propheta, Populus hic labiis me honorat, cor autem eorum longe est a me : ut Apostolus ait, uoce confitentur se noscere Deum, factis autem negant .

12. uerum fortassis quia multi ita faciunt, frequens usus confert audaciam. uerum, quod dolens enuntio, fallitur, plane fallitur audacia monachorum: quia multitudo peccantium non facit impunitatem scelerum. Unde non impediendi, sed protegendi sunt qui regulam professionis sue cupiunt obseruare: neque reprehendendi qui idcirco festinant locum mutare. Neque enim Deus ex loco, sed locus eligitur  ex Deo. Beatus quoque Benedictus liquido contestatur, quod in omni loco uni Domino Deo seruitur, uni Regi militatur . In Collationibus Patrum Ioseph eremita sufficienter edisserit, quod ille fidem sue professionis rectius seruat, qui se ad eum locum contulerit, quo dominica fidei precepta plenius adimplere potuerit . Et quidam: »Iuuat nos sanctam opportunitatem appetere, qui adiutor est in importunitatibus, in tribulatione.« Illi uero, ni fallor, Pharisei uel heretici iudicandi sunt, qui nec timent, nec alios timere sinunt quod ueritas ait: Nisi abundauerit iustitia uestra plus quam Scribarum aut Phariseorum, non intrabitis in regnum celorum. Si enim angelus de celo euangelizauerit aliter quam euangelizatum est,  anathema sit. Aliter enim euangelizat quam Christus euangelizauit, qui angelicam pacem et regulam sue professionis obseruare cupientes impedire festinat. Quicunque uero ille sit, refellendus summopere est, cum ueritas dicat: Si oculus tuus dexter scandalizat te, erue eum, et proiice abs te . Nil 391 quippe molestius leditur, uel cautius obseruatur in corpore, quam oculus: attamen cum impedit, spiritualiter est eruendus. Hoc est enim prudentem esse sicut serpentem, caput totum, id est mentem, subducere ab omni fallacia, que ledit animam.

13. uerumtamen propter scandalum infirmorum, qui minus sapiunt ueritatem, rogamus Sanctitatem uestram. et omnes qui audire uoluerint hanc petitionem  nostram, quatenus inter abbatem Eboracensem et sepe dictos fratres studeatis restituere pacem. Postremo meminisse debemus, quod Molismensium monachorum similis egressus Cisterciensis uite perfectissimam normam, quam tota pene miratur Ecclesia, in primis instituit ac fundauit, quorum puritatis ingenium uenerabilis memorie dominus Hugo Lugdunensis archiepiscopus christiana pietate laudauit, sancte Regule renouationem et probatissimam integritatem fideliter adoptauit. Atque demum cum ad apostolicam notitiam emulorum querimonia perueniret, domino Urbano papa secundo presidente, mandatum decretale porrigitur, quatenus solo abbate reportato ad regimen abbatie sue qui pariter  exierat, nemo ceterorum, qui in plena obseruatione Regule perseuerare uoluisset, impedimentum aut molestiam aliquam pateretur. Luce uero clarius est, quantum in eorum excellentissima conuersatione totius Euangelii ueritas elucescit. Prolixo et pene fastidioso sermone usi sumus: quia status monachorum ceterorum, qui fortassis haud placebit, iudicio sane designandus esse uidebatur, ne, secus quam contigit, emulorum diuulgaretur iudicio. ualeat in Christo Sanctitas uestra.





EPISTOLA CDXCI. FASTREDI ABBATIS CLARAE-uALLENSIS TERTII AD QUEMDAM ORDINIS SUI ABBATEM.

FASTREDUS indignus seruus et abbas monachorum Clare-uallensium, N. abbati salutem in Iesu Christo, et spiritum maioris euangelice paupertatis.

 1. Relatu eius, qui tam anime uestre compatitur, quam uos corporis appetitibus, notum nobis est, quod uos tam Regule uestre, quam exempli in monachorum uestrorum oculis exhibendi obliti, in hospitum domo mensam instruitis, desideriis uestris indulgentes, hospitibus deficientibus: et in uestitu et lectis magis diuitem epulonem, quam pauperem Lazarum imitamini, non recordantes penam, quam Deus huius uite felicitatibus innixis minatur. Profecto, fili et frater, parum refert hoc habitu uestiri, ut inferno quis demergatur. Alio enim quocunque liberior patet uia, et latior, qua ambulare potes. Quandoquidem uero Deus ad hunc te uocauit, in hoc incumbe, ne meritum perdas. Nunquam enim intra  claustrum aut monasterium decuit is habitus; quosque soles eo uestire, ea non sunt qualitate, quam nobis statuta nostra prescribunt. Cum enim monachi etymon sit solitudo et tristitia, quomodo solitario conuenire possunt uestimenta sumptuosa, et mundi pompam redolentia? Et quomodo tristi quadrant letitie et exsultationis uestigia? Sufficit, fili mi, monacho, quod sancto apostolo Paulo supererat, scilicet comedere quod naturam et uitam sustentare poterat, et uestimentum, quod corpus tegeret. Qui enim plus petit, potius Phariseus hypocrita nobis dicetur, qui uestitu honorem uenatur, quam paupertatis euangelice discipulus et imitator.

2 Non hec uita est, quam me et te docuit pater et predecessor noster Bernardus felicis recordationis;  nec modus, quem nostri sacri Ordinis abbates et monachi sequuntur, qui nos pane ex auena confecto, et herbis sine oleo et abdomine coctis enutrierunt, et fabis pisisque, ipso etiam Paschatis festo die: que austeritas, uel similis in omnibus Ordinis domibus obseruatur. Et tu, quasi huius Ordinis non fores, 392 cibos tibi procuras delicatos et lautos, ut gule facias satis? Si abbas, et tuorum regula et exemplum es, qui audes carnes lautas, pisces recentes, diuersimode paratos, et panem extra monasterium a mulieribus coctum comedere? Non sine pudore dico, quod tamen dicendum, quod multi sunt in uia Dei, subditi suo abbate, nauigantes nauclero, milites duce perfectiores: quodque tuo in monasterio  multi reperiantur, qui eo tempore, quo tu horas noctis cenis opiparis et superfluis transigis, ipsi orationi uacant, et ad expiandas culpas et earum remissionem disciplinas sumunt. Quam procul abes, pater et frater mi, a socii nostri perfectione, qui ipso nouitiatus anno obiit, quemque abstinentie rigor ad finem usque comitatus est! Magna enim nausea captus, et oui cocti desiderio affectus, indicare noluit  nisi ultimo uite puncto, dumque iam animam ageret, abbate prius promittente, illum ad hoc desiderium explendum non adactum iri.

3. Abbas ergo in religione, homo ad eius exemplum statute, ubi est tuum meritum tali nouitio comparandum? Si Christus predicaturus ieiunat;  si Elias, ut curru igneo leuaretur, ieiunat; si Niniuite excidium suum ieiunio redimunt; si Esther ieiunio populum seruat, et Assueri indignationem sedat; si sanctus Ioannes Baptista totam uitam ieiunio transigit ad uiam Euangelio sternendam, et si hac uia sancti incesserunt: quam tu tibi uiam ad celum sternis, tam diuersam uiam ingrediens? Gula primorum parentum nostrorum periit innocentia. Ebrius Ne pudenda detexit, et Loth incestum commisit. Postquam comedit, surrexit populus, et adorauit uitulum. Amon in conuiuio occisus est, ibique Holofernes se neglexit. Comedens Balthasar mortis sue prenuntiam uidit scripturam. Et in conuiuio  denique, preternaturalis illius Miraculi, quo maius inter mulierum natos non surrexit, caput ostentatum est.

4. Quandoquidem ergo tot male perierunt, quomodo bene tibi potest succedere? In tui excusationem affers stomachi et capitis dolores, quodque communes cibi tibi officiant. Tota erras uia, si credas monachum secularium medicinas sequi posse  . Ad monasterium enim uenimus, ut corpori incommoditates, et non commoda et uoluptates queramus. Si sancto Paulo fortitudinem addebat infirmitas, quare domo medium tantorum bonorum et causam exturbare niteris? Crede mihi, pater mi, sepius sanctum Bernardum pultes ex farina confectas, addito oleo et melle, cum scrupulo edentem  uidi ad stomachum calefaciendum. Dumque eum de hac austeritate accusarem, mihi respondit: »Fili mi, si monachi obligationem nosses, omnis bucella, quam edis, lacrymis irriganda foret. In hoc enim monasterium intramus, ut peccata nostra et populi deploremus; et panem, quem suis laboribus pararunt, comedentes, horum peccata comedimus, ut ea tanquam propria lugeamus.« Addebatque preterea: »Nec sufficit monacho infirmitatem allegare. Sancti enim patres, maiores nostri, ualles humidas et decliues monasteriis exstruendis indagabant, ut sepe infirmi monachi, et mortem ante oculos habentes, securi non uiuerent.« Si ergo sancti egritudinis media inquirunt, quare tu illa indagas, ut laute habearis? et si ipsi medium hoc tantorum bonorum  causa nobis accersunt, qua dispensatione tu monasterii bona, infirmitatis excusatione in corporis tui commoditates insumis et prodigis? Maior est, frater mi, anime, quam corporis tui infirmitas. Si enim illa esset in Dei gratia, non tam debile esset corpus, nec adeo terrenis deliciis amicum. Emenda ergo et curiosos habitus, et exquisitas epulas deuita. Quamuis enim uenam non explorem, noui quo remedio tibi medendum sit: sique hec fraterna et a socio profecta admonitio non suffecerit, necesse erit, ut tanquam prelatus medicinam adhibeam.





393 EPISTOLA CDXCII. PETRI DE ROYA NOuITII CLARAE-uALLENSIS AD C. PRAEPOSITUM NOuIOMENSEM. Transacte uite errores enumerat, et Clare-uallis optimam laudat institutionem.


Dilecto suo C. sancte matris ecclesie Nouiomensis preposito, forsitan annuali, si uelit autem celorum regi futuro in perpetuum, frater PETRUS, per misericordiam Dei Clare-uallis nouitius, salutem in idipsum.

1. Moris est amicorum, quos iungit amor Christi, sed locorum separant interualla, ut cum se uidere non habeant, nec loqui sibi facie ad faciem, frequenter tamen pia in Christo memoria se respiciant, sibique mutuis loquantur affectibus; secreta et amica uoce cordis super alterutro inquirentes, et profundis apud Deum gemitibus orantes pro inuicem.  Secundum hanc amoris legem, ni fallor, inquiris et tu aliquando intra temetipsum in secreto cordis, quid agatur apud me dilectum tuum; que mihi sit uoluntas, quis status et habitus, quod desiderium. Et forsitan times amica pietate humeris meis, quos exiguos agnouisti, et debiles arbitraris ad huius uite, quam elegi, portandum onus, et iugum sustinendum. Dilecte mi, trepidauerunt multi timore, ubi non erat timor. Quia igitur in bono Iesu me diligis, non te oportet in huiuscemodi timere. Hec enim Domini sunt, cuius iugum suaue et onus leue. Ego autem cum sufficiens non sim ad expendendam multitudinem bonorum, que nuntiant anime mee per singulos dies corporis mei aures et oculi, tamen ad certificandum cor tuum de statu et desiderio  meo, tue satagam signare Dilectioni pauca de Clara-ualle, de pauperibus Christi habitantibus in ea, de ordine et modo uite ipsorum, ad quos imitandos fidelibus anhelat suspiriis anima mea.

2. Primo siquidem omnium, describam tibi partem aliquam et modum ueteris uite mee: modum dico, si, ubi raro aut nunquam modus fuit, modum possim appellare. uolo autem ut id ad profectum tuum in hac descriptione diligenter attendas, de quot et quantis mortibus me iam eripuit Saluatoris benignitas, ipsumque glorifices, qui uere quemcunque peccatorem uenientem ad se non eiicit foras. Si quid uero in me legeris, quod et in te fortuitu deprehendas notabile, tue fideliter consulo fraternitati et saluti, ut id sine mora corrigere festines,  dum licet, et nescis quid superuentura pariat dies. Ego igitur, dilecte mi, dum essem Nouiomi, et in fenestris domus episcopalis solus mihi sederem, frequenter etiam tecum, et cum aliis, considerata sepius domus illius ordinatione, et notata, que se oculis ingerebat, eiusdem pulchritudine, heri noua, hodie ueterascente: memoriam mentis et intuitum secreto deferebam ad ordinatissimam illam domum supercelestem, cuius gloriosa, indeterminabilis, et semper noua pulchritudo omnem transcendit hominis cogitationem. Ab huius autem semita longe positus, miser ego miserrimum me uidebam, qui scienter in latitudinem uie pessime ambulabam. Per quam, nisi cura uigili fugiatur, cito et irregressibiliter curritur ad domum longe aliam, domum  scilicet doloris, domum extreme et infinite turpitudinis, ubi nullus ordo, sed sempiternus horror inhabitat, et cum uerme qui non moritur, sempiternus ignis. O quam iure igitur sollicitus cogitabam, ne, sicut inceperat, me huc pertraheret amor mundi, per cuius ampla et stulta desideria lubricus et insatiabilis euagabar, adeo ebrius, ut pro uiribus et licentia, in nullo mee carnis reluctarer uoluptati: hoc excepto, quod me sepe recordabar et moriturum, et ex huius seculi labilibus gaudiis obstupescens pensabam eternorum mirabilia seculorum.

3. Dum enim ad mensam domini nostri episcopi, ciuem nostrum, imo et hostem meum, in argenteis  uasis, de more, suauiter nutrirer, nec insalubriter quidem, quantum in uasis erat; dumque mihi 394 manu corporis delectabiles legerem delicias: sepe in eisdem uasis silenter legebam, manu scilicet cordis, longe alium cibum. Sed tu, dilecte mi, licet tibi satis affiniter recumberem, hunc me legere nesciebas. Quid igitur? nunquid dapes quotidie festiuas, aut inculpabiles scutellas redarguo? Nunquid liquorem illum, cuius et color blande arridebat oculis, et sapor dulce in palato respondebat, aut scyphos accuso argenteos? Absit. Non enim cibus erat in uitio, neque potus, neque etiam argentea uasa: sed in meo uase fictili latebant semina, unde spinarum surgentium graues introrsum sentiebam aculeos, ad auram quidem rerum exterius  auditarum uel uisarum excitatos. Sepe itaque et in mensa, et extra mensam, silenter legebam in auro et argento, in tam pretiosa quam speciosa domus episcopalis supellectile.

4. Legebam etiam in plerisque aliis rebus mundi, quas ad concupiscendum intuebantur predones oculi mei, mandatorum Dei transgressores. Legebam autem sic: Petre, que intueris, in quibus gaudos, uel gaudere appetis, de mundo sunt. Erit igitur quando non erunt: tu autem eris. Ubi eris, Petre? siquidem tu iniurius crucis Christi, in qua sola gloriandum non ambigis, in mundanis gloriari concupiscis, certus tamen quod cum sua concupiscentia quotidie pereundo transit mundus; et homo, cum interierit, non sumet omnia, neque cum eo descendet gloria  eius. Petre, illam carnis tunicam uilissimam, quam tanti facis, ut pro eius cura et desideriis, non solum tui, sed  obliuiscaris etiam Dei, multo adhuc uiliorem in breui relinques uermibus, et putredini. In hoc ergo tui exitu, cuius horam nescis, nudatus carnis tunica, quo migrabis? cui occurres? quid respondebis? ubi etiam reponeris, donec redeas ad tunicam? redibis enim, et ipsam eamdem uere iterum indueris: et resurges quidem, aut in uitam et gaudium, aut in mortem et luctum; et horum non erit finis.

5. O dilecte mi, hec erat lectio, quam silenter et frequenter relegebam in cordis cubiculo: et prefate inquisitiones multoties spiritum meum pene ab omni disiungebant letitia. Nec mirum. Me etenim  arguebat conscientia, quod in omnibus uiis meis de nostro Saluatore meum fieri damnatorem promererer, cum etiam in his, que ad cultum eius pertinerent, ipsum offendere non uererer. O quam mira, o quam audax et insana presumptio! Certus eram Dominum iustum esse, et potentem in inferno me perdere: et hoc timens, non cessabam tamen ipsum offendere. Ego quidem, ut pars mea esset Dominus, clericatus receperam sacramentum; sed enormitas uite mee ab ipsa re sacramenti me fecerat alienum. O quam mira ergo, o quam stulta et impudens elatio! Eloquia Domini, eloquia casta: et ego hec de pectore incesto proferre et enarrare presumebam per os pollutum et dolosum, sciens Dominum dixisse peccatori:  Quare tu enarras iustitias meas, et assumis testamentum meum per os tuum?  Hec eadem eloquia diuina, si quendoque quacunque alia de causa, preter solum Dei amorem et honorem, legendo uel cantando, pronuntiarem in ecclesia, me sciebam certissime sacrilegio alligari, qui cultum Deo debitum offerebam uanitati. Non eram igitur seruus Christi, cum hinc dicat Apostolus: Si hominibus placerem, Christi seruus non essem ; hinc propheta: Deus ossa eorum dissipabit, qui hominibus placent . Sepe uero ut placerem hominibus, siue mihi, non Deo, mea erat precordialis, et, ut uerius dicam, uecordialis intentio.

6. Ego itaque seruus nequam, utquid, uel qua  fronte in agro Dei terram occupabam, qui reuera radix amara, utilis nulli, quam pluribus inutilis, sed inutilior mihi, nullum nisi amaritudinis fructum germinabam? Quod enim uiuentibus exemplum, uel quod pro defunctis soluebam sacrificium, de quorum uictimis comedebam adipes, et bibebam uinum libaminum? Rerum siquidem ecclesie, quocunque me uelamine palliarem, detractor et predator eram, et expensor earum in rebus prauis. O quam praua Deoque odibilis hec 395 mea peruersitas! Audieram enim beatum scripsisse Hieronymum: »Quicunque rebus Ecclesie abutuntur in aliis rebus, peccatum incurrunt redimentium mendacium, et reorum sanguinis Saluatoris.« Quia igitur tam in his, quam in aliis multis, reus eram abusionis et  rapine, sepe cum ad aures meas insonaret Apostoli illa uera et timenda propositio: Raptores regnum Dei non possidebunt , in corde meo quasi respondendo, murmurabat illa plena timoris, plena doloris, et pudoris festinata conclusio: Ergo ipsi rapti et conclusi cum immundis spiritibus, sine fine gehennali cremabuntur incendio! Festinatam dixi conclusionem, tum pro lege argumenti, et illationis cito facte, tum maxime quia dies Domini, in qua hoc futurum est uelociter appropinquat; unde scriptum est: Adhuc modicum, et mouebo celum et terram ; et alibi: Dies magna et amara ualde, et uelox nimis: tribulabitur ibi fortis . Quocirca mirum non  erat, si hoc et alia multa similia me reddebant sollicitum et pensatem; qui etiam recordari non poteram ab infantia me uixisse uel per momentum temporis, in quo non essem operatus uel rapinam, uel aliud opus mortis. ualde etenim diligebam congressus et conuentus uanitatis, spectacula, iocos, otia, uerba apta risui, non fructui: raro uerum dicere, plurimum mentiri; iurare; periurare, fauere, adulari, et similia: que cuncta ex quodam communi et assiduo usu, facie tenus non peccata reputabam, sed quasi quasdam societatis affectate et mundane probitatis facetias. Sciebam tamen hec eadem, cum inter Deum separent et hominem, uanitates esse et insanias falsas. Maiora taceo, cordis uidelicet elationes, emulationes, odia, dissensiones,  detractiones, turpiloquia. Taceo pessima cogitationum et operum luti et lateris, in quibus occulte et pessime occupabar, totus lutum, qui per singula momenta, quantum in me erat, ex operibus meis ad eterne mortis properabam supplicium. Sed misertus mei Pater misericordiarum, me tandem uisitauit, et traxit ad Filium.

7. uides ergo, quanta iam fecerit anime Pater bonus, qui misericorditer ereptum de fluminibus Babylonis, misericordius locauit in Clara-ualle apud fontes Saluatoris. Clara-uallis enim, etsi secundum speciem loci sita sit in ualle, tamen fundamenta eius in montibus sanctis, cuius portas diligit Dominus super multa tabernacula Iacob. Gloriosa dicta sunt de ea: quia in ea gloriosus et mirabilis Deus  gloriosa operatur mirabilia. Ibi enim ueteres insani redeunt ad cor; et licet homo eorum exterior corrumpatur, interior tamen renascitur, et, ut uerbis utar Apostoli, renouatur de die in diem , in eum qui secundum Deum creatus est hominem . Ibi superbi humiliantur, ibi paupertantur diuites, ibi pauperes euangelizantur, et peccatorum tenebre transmutantur in lucem. Ad hanc igitur domum a finibus terre ingens licet beatorum pauperum conuenerit multitudo, de regionibus congregata et nationibus, horum tamen cor unum et anima una est, ut de hac domo specialiter dici possit: Ecce alienigene et Tyrus, et populus Aethiopum, hi fuerunt illic . Iure igitur habitatio est in ea letantium omnium, non  inani letitia. Perennis enim letitie, et sue ad celos ascensionis iam cepte certam spem habent, quam in Clara-ualle inuenerunt. Scalam Iacob, et angelos in ea, alios quidem descendentes, qui sic prouident illorum corporibus, ut non deficiant in uia: alios uero ascendentes, qui sic regunt eorumdem animos, ut postmodum cum ipsis glorientur et corpora.

8. Ego autem, quanto diligentius de die in diem intueor tam beate uite pauperes, tanto credo eos perfectius per omnia Christum sequi et sapere, et certis coniicio indiciis, in omnibus que agunt, ueros ministros Dei apparere. Nam dum uacant orationi, in spiritu et ueritate Deo loqui, et tum ex secreta et amica apud eum locutione, tum ex humili modo se habendi, plane apparent Dei esse  familiares et amici. Dum uero manifestius laudantes Deum psalmodie sunt intenti, quam purus sit et quam feruens in idipsum 396 affectus mentis, ostendit eorum omnis corporis status, in omni timore et reuerentia sanctitatis; ostendit et ipsorum distinctio morosa, et in psalmis modulatio, quam dulcia faucibus suis eloquia Dei, super mel ori suo. Dum eos itaque attendo, diurnis horis nocturnisque uigiliis ab ante medium noctis, usque ad primam diei, facto breuiter interuallo, tam sancte, tam infatigabiliter psallentes: mihi quidem paulo minus ab angelis, sed plus multo uidentur quam homines. Quod autem sunt huius tam continue, tam alacris, et tam semper recentis tolerantie,  quod tanti sunt feruoris et meriti, non humane potentie, sed muneris est diuini. Dum uero sunt in lectione, leniter haurire uidentur et affluenter quidem aquas Sile cum silentio fluentes, et in uitam salientes eternam. Illorum uero dispositio et habitus demonstrant, omnes eos esse unius magistri discipulos, docentis in eorum cordibus, et dicentis: Audi, Isrel, et tace . Tacent enim et audiunt, et sapientiores fiunt: quoniam audiens sapiens sapientior erit.

9. Dilecte mi, quid hos tam beate uite pauperes credis uideri uel dici posse, quando manuum suarum inherent laboribus, quando eunt ad opera, uel redeunt? in quibus omnibus constat, eos non suo duci spiritu, sed diuino. Certe tam patienti animo,  tam placido et immobili uultu, tam sancto et suaui ordine cuncta peragunt, ut etsi sese plurimum exerceant ad opera, uix tamen uel moueri perpenduntur, uel grauari in aliquo, quanticunque sint labores. Unde manifestum est, in ipsis illum sanctum operari Spiritum, qui disponit omnia suauiter: in quo et ipsi recreantur, et quiescunt etiam laborantes. Horum siquidem pauperum alios episcopales, alios consulares, aliarumque dignitatum et multe scientie uiros illustres, et iuuenes egregios audio exstitisse: sed nunc, per Dei gratiam, omni apud eos acceptione personarum emortua, quanto quisque se putauit in seculo altiorem, tanto se in hoc grege minorem minoribus, et abiectiorem reputat per omnia.  Eos itaque dum intueor in hortis cum sarculo, in pratis cum furca uel rastro, in agris cum falcicula, in silua cum securi, in aliis laborum locis cum aliis operum instrumentis; dum et ego respiciens quid fuerint, considero presentem eorum statum, opera, instrumenta, personas abiectas, uestimenta incomposita et uilia: iudicio quidem exterioris oculi uidentur mihi non homines, sed gens stulta, muta siquidem et elinguis, opprobrium hominum, et abiectio plebis: sanus autem et fidelis intellectus in corde asserit mihi, horum uitam in Christo esse absconditam in celis. Inter quos gaudeo equidem me uidere Gaufridum Peronensem, Raynaldum Morinensem, G. de Sancto-Audomaro, Walterum de Insula, quos ego cunctis ueterior in ueteri agnoui  homine: sed nunc in ipsis, Dei gratia, illius uetustatis nec uestigium perpendo remansisse. In ueteri homine noui eos exaltato corde, elatis oculis ambulare in magnis et mirabilibus super se: nunc autem uideo ipsos sub misericordi manu Dei humiliatos incedere in paruis et in mirabilibus infra se. In ueteri homine noui eos sua secum sepulcra deferentes exterius dealbata, sed intus plena ossibus mortuorum: nunc autem credo eos ferre uasa Domini, que etsi exterius appareant despicabilia, intus tamen plena sunt speciebus celestium odoramentorum. Quando igitur hec omnis societas ad solitum laborem et progreditur, et redit, gradatim quidem et simpliciter, unus post alium, quasi acie directa, et armis pacis humiliter armata; nonne Angeli Dei  hanc uidentes taliter incedentem, et ad Christum nouiter conuersam de tenebris, pre admiratione et gaudio iure concinunt: Que est ista que ascendit sicut aurora consurgens, pulchra ut luna?  etc. Terretur autem exclusus diabolus, et supra modum dolet, uidens  horum resurrectionem, regni sui ruinam esse non modicam. Ergo armatur et ipse quanto potest acutiori malitia; ut quos ultra tenere 397 non potuit mundi huius blandimentis, eos acrius persequendo, subtilioribus impugnet et implicet argumentis. Non tamen preualebit inimicus. Ipsi enim altissimum posuerunt refugium suum, crucem Christi, dilectam suam, quam fideli desiderio amplexantur et baiulant, saluandorum spem unicam.

 10. Item, dilecte mi, quid credendum putas super eisdem pauperibus in tempore mense, in continentia et habitu? Tunc temporis nec Deum uidere credo quod displiceat, nec hominem quod debeat accusare. Ibi siquidem adeo modeste, adeo sancte se habent, ut, quod sunt, appareant homines iusti et timentes Deum. Hinc attente suscipientes spirituale et precipuum ferculum, uerbum uite, quod semper esuriunt: hinc reuerenter edentes et bibentes alia dona Dei, que sibi sunt apposita; non exquisitas delicias, sed labores manuum suarum, legumina scilicet et pulmenta. Potus est eis cereuisia: si hanc non habent, gaudent aqua simplici. Raro autem utuntur uino, et hoc mixto cum aqua plurima. Reddentes itaque debitum corpori, non gule, non  uentri, comedunt et bibunt; sed tantum indigentie naturali, et Deo, scientes scriptum, Esca uentri, et uenter escis. Deus autem hunc et has destruet : quoniam regnum Dei non est esca et potus, sed iustitia et pax et gaudium , in quibus uersatur tota eorum uoluntas et studium. Magistram enim et totius uite sue dictatricem habent obedientiam: quam adeo fideliter sequuntur ad omnia, ut nec unam quidem diei siue noctis pretermittant particulam, que non sit apud eos obedientie et diuino cultui mancipata. Unde et ego fideliter credo, eos  non solum in singulis passibus quos faciunt, sed etiam in singulis manuum  suarum motibus circa iniuncta opera peccati remissionem consequi, uel augmentum corone in uita eterna. Qui si forte cadant aliquando, quod omnino uitare non possunt, dum portant carnem fragilem, non tamen colliduntur, quia Dominus supponit manum suam.

11. Ecce habes pauca illa, dilecte mi, que de pauperibus Clare-uallis in huius epistole proemiis tue promissa sunt dilectioni. Plura restant meliora et optima, ad que describenda cum sufficere non ualeam, que dicta sunt in presentiarum sufficiant. Meum uero desiderium est, quatenus prefatis pauperibus in Christo merear adiungi corpore et spiritu, ut adiutus eorum suffragio, et fructuosius penitentiam agere, et fiducialius habeam clamare ad  Dominum: Domine, ad te confugi, doce me facere uoluntatem tuam. Eripe me de inimicis meis, Deus meus . Ad te, Domine, leuaui animam meam; Deus meus, in te confido, non erubescam : et his similia. Ego autem probor adhuc, et per gratiam Dei ad horum pauperum regulam instituor et uitam: ut dum eis adiunctus fuero, una cum ipsis nouerim uigilare, et solummodo somniare in spiritu. uigilanti enim promittitur regnum, et qui seminat in spiritu, de spiritu metet uitam eternam. In qua ego particeps ipsius, et te, et totam Nouiomensem ecclesiam, dominam scilicet et matrem meam, per misericordiam Dei feliciter eternare uideam cum Christo, et regnare. Amen. ualete. Domino uolente, proxima  Dominica post Ascensionem Domini, suscepturi sumus nostre professionis armaturam, per gratiam et benedictionem Iesu Christi, quam meritis Matris sue, uestrisque precibus nobis dignetur concedere idem ipse iehsu Christus. Amen. Iterum ualete, et memento nouissima tua, et miserere anime tue.





398 EPISTOLA CDXCIII  . CAPITULI GENERALIS NIGRORUM MONACHORUM AD ADRIANUM Iu. De amouendo abbate Latiniacensi.

Amantissimo patri et domino Adriano sancte Romane Sedis summo pontifici, humilis conuentus abbatum sub Remensi archiepiscopatu, in uno spiritu ad Dei honorem coadunatus, sincere caritatis obsequia, et pia orationum suffragia.

 Quoniam uestra Sanctitas adest in ecclesia plebis, et in cathedra seniorum sublimari meruit, ut clauibus beati Petri uobis speciali gratia collatis, que liganda sunt ligare, et que soluenda soluere debeatis: deliberationes nostras, secundum quod zelus domus Dei urget nos, ante Sedem iustitie humiliter effundimus, et lamentabiles erumnas siue ruinam Latiniacensis monasterii uestro moderamini notificamus. Homo ille qui sub nomine pastoris prefato monasterio preesse uidetur, non solum non prodesse, imo plurimum obesse probatur: quoniam subditos ad normam religionis minime dirigit, et ignominiose uiuens, plures ex illis exemplo praue uite commaculat et inficit. Quod satis constat non solum ex eo  quod per urbes Francie infamis habetur, sed etiam ex eo quod quidam ex fratribus consortium eius tanquam lethale contagium perhorrescunt, et in aliis monasteriis sub legibus monasticis professionis religiose conuersantur. Proinde illa Latiniacensis ecclesia, quondam celebris et famosa, eas uidetur derelinquere, sicut umbraculum in uinea, et sicut tugurium in cucumerario. Quoniam igitur super his non possumus non dolere, et tamen non est nobis licitum in alienam messem falcem immittere; uestrum est autem infructuosam arborem, ne terram  occupet, succidere, et eam, que fructum ferat, inserere: precamur exhortantes uigilantiam uestram, quatenus auctoritate qua preeminetis, et sapientia qua polletis, aduersus pestem, que ut cancer serpit, talem sententiam proferatis, cui nequaquam resistere preualeant porte inferi, et per quam ora blasphemantium obstruantur, et in portis filie Sion laudationes Domini annuntientur. ualete, et collectionem nostram, quam beate memorie Innocentius papa priuilegio apostolice auctoritatis confirmauit  , et uos per apostolicam benedictionem corroborate.





EPISTOLA CDXCIu. EORUMDEM AD ALEXANDRUM III.

Amantissimo patri et domino ALEXANDRO, sancte  Romane Sedis summo pontifici, humilis conuentus abbatum sub Remensi archiepiscopatu in uno spiritu ad honorem Dei congregatus, sincere caritatis obsequium, et debitam cum omni subiectione reuerentiam.

1. Confiteantur Domino misericordie eius, quoniam cum in initio uestre electionis siue consecrationis, nauis sancte Ecclesie uniuersalis, que soli beato Petro specialiter commissa est, certam non habens stationem, hinc inde aduersis fluctibus concuteretur, et adeo periclitaretur, ut pre magnitudino periculi Saluatorem quasi dormientem suscitaremus, clamantes cum beatis discipuli, Domine, salua nos, perimus ; clamor noster introiuit in aures eius, qui saluat a pusillanimitate spiritus et  tempestate, et statuit procellam in auram, et deduxit nos in portum quem uolebamus. uolebamus autem, et ad hoc anxii suspirabamus, ut iam non esset discidium: sed exstincto errore perniciosissimo, ad seruiendum Domino, et ad solam uestram beatitudinem honorandam, sedentem utique in cathedra Principis Apostolorum, reges et populi congregarentur, et conuenirent 399 in unum. Quoniam igitur iam nequaquam omni uento doctrine circumferimur, nec audimus seductores dicentes, Ecce hic, aut ecce illic; sed illi firmissime Petre, super quam Pontifex pontificum suam fundauit ecclesiam, immobiliter adheremus: in nostris necessitatibus, sub tutela uestri apostolatus confidenter confugimus, postulantes humiliter, ut si qua sunt in domo Dei salubria,  clauibus beati Petri confirmetis; si qua noxia, repellatis.

2. Et, ut de multis taceamus, unum est quod nos precipue discipulos beati Benedicti in illa quiete, quam sub uestra Sublimitate habemus, non parum perturbat, uidelicet quod Latiniacensem ecclesiam, olim in sanctitate et religione florentem et copia rerum affluentem, modo non sine lacrymabili merore aspicimus ab illo statu deiici et in pomorum custodiam redigi. Homo enim qui sub nomine pastoris  ecclesie prenominate preesse uidetur, non solum non prodesse, imo plurimum obesse probatur: quoniam subditos ad normam religionis non informat, uerum etiam ignominiosam et infamem gerens uitam, miserabiliter scandalizat, et secum in perditionem precipitat. Et quia non est qui reclamet, in tantam impudentiam iam erupit, ut quemdam ex fratribus, sui sceleris complicem et conscium, aliis prefecerit, et Priorem domus constituerit. Exinde quam immanis lues gregem Domini corrumpat et interimat, nos scribere supersedimus. Id enim uestra prudentia melius nouit. Denique super his malis dudum scribentes apud predecessorem uestrum, felicis memorie papam Adrianum, lacrymabilem querimoniam exposuimus: et ut lamentabili ruine  predicti monasterii finem imponeret, deuote suggessimus. Qui prudenter intelligens quia ita oportet fieri, missis litteris ad uenerabiles episcopos, Alanum Autissiodorensem, et Theobaldum Parisiensem, preceptum fecit, ut in presentia religiosorum abbatum rem diligenter discuterent, et secundum quod dignum essct, apostolica auctoritate determinarent. Cumque die prefixo Latiniaci iussioni domini Pape parati essent obtemperare; ille non abbas dicendus, non satis conscientie fidens et iudicium subterfugiens, protulit in medium litteras, nescimus qua calliditate aut subreptione emendicatas, in quibus auctoritate domini pape predicti Adriani uidebatur interminari, ne ipse abbas, utpote filius Ecclesie Romane, a predictis episcopis aliqua ratione siue  iudicio fatigaretur, siue grauaretur. Ita negotium ex tunc indiscussum remansit.

400 3. Propterea, uenerabilis Pater, adhuc uiperea pestis, adhuc ut cancer serpit; et fama mali, ueloci mobilitate uigens, per urbes Francie crebrescit. Quoniam igitur uidentes legum Ordinis preuaricantes merore tabescimus, et tamen in alienam messem falcem mittere prohibemur; uestrum est autem arborem infructuosam, imo malos fructus  facientem succidere, et eam que fructum bonum ferat inserere: precamur exhortantes, quatenus secundum potentiam qua preeminetis, et secundum sapientiam qua polletis, aduersus imminentem perniciem sententiam proferatis, aduersus quam non preualeant porte inferi, et per quam repressis blasphemantium linguis, ora laudantium nomen Domini in hoc opere uestro aperiantur. ualete, et in benedictionibus dulcedinis dexteram apostolice maiestatis super nos extendite.



EPISTOLA CDXCu. AD ABBATEM REATINENSIS MONASTERII SS.

Dilectissimo ac uenerabili domino, Dei gratia SS. Reatinensis monasterii abbati, A.  suus, consolationem Spiritus paracleti.

 Litteras Dilectionis tue, nimium breues et succinctas, debita ueneratione suscepi, et a uerbis tuis formidauit cor meum. Cum enim legerem in capite, »Patri domino uenerabili abbati,« quia nichil mihi conscius sum, fateor, aliquantulum erubui, et cogitabam, qualis esset illa salutatio. Quis enim ego sum, aut que domus patris mei? Ego sum puer paruulus, ignorans introitum et egressum meum. Infelix ego sum, qui cum nichil sim in conspectu Dei, magnus tamen sum in oculis uestris, cui de opinione aliquantulum, de ueritate nichil constat. Utinam littere uestre tantum habuissent ueritatis, quantum habuerunt falsitatis. Quamuis nemo mentiens iudicandus est, qui dicit falsum quod putat uerum:  quoniam quantum in ipso est, non fallit ipse, sed fallitur. De cetero, si quid ualent apud fontem misericordias preces pauperum, confidimus in Domino, quod prosperum iter faciet nobis Deus salutarium nostrorum. Precamur et nos ardorem fidei uestre ut in sinu memorie uestre nos habeatis, quando in tabernaculum eius introibitis, quando adorabitis in loco ubi steterunt pedes eius. Angelus Domini custodiat introitum tuum, et exitum tuum, domine uenerabilis ac carissime pater.





S. BERNARDI CHARTAE. 



I. PRO ABBATIA DE TRUNCO-BERENGARII.


Bernardus abbas Clare-uallis, omnibus presentem paginam inspecturis.

Contigit abbatem Trunchiniensem  et Balduinum de Wasia pro determinanda controuersia eorum Romam ituros, per nos transitum facere. Quorum causam eum audiuimus, eorum labori et  sumptui compatientes, Deo auxiliante eos in pace et dilectione composuimus in hunc modum. Ecclesia Trunchiniensis, secundum priuilegia sua, Werebrech et Saleghem cum integro iure parochiali possidebit in perpetuum. Statuimus quoque, ut ecclesia Trunchiniensis Balduino annuatim uiginti solidos daret in festo sancti Remigii. Balduinus etiam oblationes, quas in ecclesia Trunchiniacensi  habebat, rogatu nostro eidem ecclesie concessit. Idem sic sensit Simon episcopus Tornacensis.



II. PRO LUXOuIENSI ET SANCTI-APRI MONASTERIIS  . Hec est compositio inter Luxouiensem et Sancti-Apri abbates, de ecclesia Galdonis-Curtis.

Ego BERNARDUS Clare-uallis uocatus abbas, cui dominus papa  causam Luxouiensis et Sancti-Apri abbatum commisit decidendam  eidem cause per concordiam hoc modo finem imposui. Statutum est ut illi de Sancto-Apro uniuersam decimam Galdonis-Curtis habeant; ipsam uero ecclesiam et omnia, preter decimas, ad eam pertinentia Luxouienses possideant, remittentes si quid iuris habuerunt in ecclesia Bolonis-uille, quam tenebant illi  de Sancto-Apro. Omnes autem annuales census, quos ecclesia Galdonis-Curtis debet tam episcopo quam ministris eius, illi de Sancto-Apro singulis annis ex integro persoluant. Hoc autem factum est consilio uenerabilium Godefridi Lingonensis et Hattonis Trecensis episcoporum, et aliorum religiosorum uirorum, qui ad hoc ipsum acciti sunt a nobis, quorum nomina sunt hec: Guillelmus abbas Sancti-Martini Trecensis, Balduinus abbas Castellionis, Stephanus abbas Trium-Fontium, Balduinus abbas Criste, Guido abbas Chari-Loci  .



III. COMPOSITIO FACTA INTER HUGONEM EPISCOPUM ET WILLELMUM COMITEM ANTISSIODORENSEM  .

400 1 1. In nomine sancte et indiuidue Trinitatis  ego BERNARDUS Clare-uallis uocatus abbas.

Cognita, que inter Hugonem episcopum Antissiodorensem et Willelmum comitem Niuernensem emerserat discordia pro quibusdam querelis, que inter eos agebantur, Antissiodorum ueni, et pari amborum consensu et uoluntate querelas illas ad concordiam redactas feci terminari hoc modo. In bosco, qui dicitur Brueria  Episcopi, facient communiter episcopus et comes haiam, factamque communiter custodient: ita quod singuli singulos ministros eius custodie deputabunt, et uterque ab ambobus fidelitatem excipiet; eritque in sacramento eorum, quod nullus homo siue animal in haia per occasionem capiatur. Forifacta haie communiter  percipientur: que etiam forifacta hac ratione determinantur. Porcus, ouis, uacce, cum lasciuientes fugiunt tauros, si in ea deprehense fuerint, nichil emendabunt. Boues, uacce, equi, asini, capree et similia animalia, si sine custode in ea inuenta fuerint, pro singulis singuli denarii persoluentur. Si custos adfuerit, tres solidos pro se emendabit. Pro pecudibus nichil exigetur. Si homo ligna cedens in ea inuentus fuerit, quindecim solidis emendabit; incendium faciens sexaginta. Itaque predicta forifacta  haie nunquam excedent prenominatas summas. Haia non extendetur in latum ultra quadraginta perticas arpennales. Si autem eamdem haiam contigerit aliquando, seu uetustate, seu aliqua occasione, ad id deuenire ut non sit; si eam simul ibidem reparare uoluerint, licebit; quod si noluerint, terra remanens, siue culta sit, siue inculta, ad dominium episcopi reuertetur. Omnia alia forifacta, que extra haiam fient sine parte comitis, episcopi sunt.

2. Statutum est de clericis, ut omnino a potestate comitis liberi et immunes existant: ita quod nec aliquid iuris uel dominationis in eos ex aliqua occasione comes exercebit, nec rebus eorum, ubicunque sint, manum aliquo modo mittere sibi, uel alicui ministrorum suorum licebit. Quod si in aperto  latrocinii forifacto clericus fuerit deprehensus, absque omni clericalis ordinis iniuria seu indignitate episcopo, uel eius ministris reddetur: ac deinceps, siquidem contra ipsum a comite uel eius ministris aut hominibus expostulabitur; episcopus eis, quantum ius et ratio dictauerit, de eodem faciet satis.

3. Teloneum ciuitatis et suburbiorum eius, quia episcopo et comiti commune esse constat, si aliquod forifactum inde commissum fuerit, episcopus capitale suum per se recipiet, cum ea lege qua quisque uiuit: et comes pro forifacto sexaginta solidos. Si telonearius comitis, seu aliquis clientum, primus ceperit eum, qui capitale episcopi abstulit, capitale suum cum ea lege episcopo reddere faciet: et si  per eius incuriam cum eodem capitali euaserit, ipse pro illo episcopo de capitali et lege respondebit.

4. Seruientes episcopi, et quotquot erunt de familia eius, nunquam iustitiabunt se per comitem. Omnia forifacta claustrorum, uidelicet claustri Sancti Stephani, et claustri Sancte Marie, et claustri Sancti Eusebii; et Sancti Petri, et Sancti Amatoris, et ea que claustris continentur, iuris episcopalis sunt, nec aliquam in eis exercere poterit comes potestatem, nec pro aliquo forifacto cuiuslibet hominis res, que in claustris sunt, in suam transferet potestatem. Si aliquis laicus deprehensus fuerit in claustris in latrocinio, cum una quacunque ueste sua pro iustitia facienda comiti reddetur. Extra claustra autem  quicunque laici latrones deprehensi fuerint, et ipsi et res eorum comitis sunt, exceptis illis rebus, que in claustris nominatis continentur, que proprie ad episcopum pertinent.

5. De terris censualibus manifestum est, quod nunquam licet comiti uel homini suo eas, que do fundo sunt episcopi, acquirere, nisi per episcopum, nec etiam aliquam decimam. Bannum comitis obseruabunt tribus diebus omnes, tam clerici, quam laici, qui in claustris morantur: quibus transactis, libere  uendent. Si episcopus uinum aut annonam comparauerit, nichil gellagii, uel alterius consuetudinis ab eo exigetur. Episcopus seruientes et homines comitis, tam per se, quam ecclesiasticos ministros, pro Christianitate submonebit, et iustificabunt se per eum.

6. Domus comitis et munitiones castrorum, que ipse dignoscitur tenere ab episcopo, scilicet Castri-Noui, Sancti Saluatoris, Conade, Mailliaci, tradentur episcopo ad eius beneplacitum: ita tamen quod eo discedente, comiti uel ministerialibus eius cum integritate restituentur. In boscis comitis episcopus accipiet necessaria sibi et ecclesie Sancti Stephani.

7. Dictum est et concessum de canonicis Sancti Stephani, quod in bosco de Thul usuarium suum  plenarie habebunt. Cognitum est et a comite concessum, quod non licet ei Antissiodori aliquam mutationem uel innouationem facere absque licentia episcopi, de cuius feodo recognoscit se tenere quidquid habet Antissiodori et in circuitu eius, preter hoc quod continetur infra muros urbis extra claustrum, quod tenet de domino rege, et preter feodum ducis ultra pontem.

8. Comes res episcopi custodire debet ut suas proprias. Si aliquis de potestate eius aliquid de rebus episcopi aut hominum suorum ceperit, comes reddi faciet, aut de suo recompensabit. Ad molendinos episcopi de Regioanne  tale debet esse bochellum, quod quidem nauibus ascendentibus et descendentibus peruium sit. De illis qui pisces uendunt,  comes habet quatuor creditatorios, in quibus episcopus nichil accipit. Si ad alios telonearius episcopi primus aduenerit et primus barguinauerit, tantum accipiet, quantum curia episcopi necesse habebit. Et idem telonearius comitis faciet: si pariter uenerint, pariter accipient quod inuenerint. Similiter in aliis uictualibus facient. Creditariam habet episcopus in omnibus uictualibus quadraginta diebus exinde: donec reddiderit, ab eis, quibus debetur, nichil ei credetur.

400 2. 9. Statutum est de mercatoribus qui uendunt in domibus suis, quod a quindecim ut quindecim dies, uel a mense in mensem, teloneario episcopi uentas reddent, si quesite ab eis fuerint. In nundinis libertatis Kalendarum Maiarum, telonei et uentarum  due sunt partes episcopi, tertia comitis. Illique qui hos redditus recipiunt, fidelitatem episcopo et comiti facient.

10. Episcopus in uineis suis propriis, et in censualibus, si illi uoluerint quorum sunt uinee, custodiam ponet: si noluerint, non cogentur. Comes faciet similiter in Brueria tota, cuiuscunque fundus sit aut possessio, episcopi et comitis uenatio communis est, et forifacta ad uenationem pertinentia.

 11. Actum Antissiodori anno ab Incarnatione Domini 1145, episcopatus Eugenii pape III primo. Huic rei interfuerunt abbates Stephanus Regniacensis, Guido de Caro-loco, Balduinus de Castellione, Gauffridus de Rupibus, Raynaudus archidiaconus, Gauffridus cantor, Hugo decanus Meldensis, Andreas de Baldement, Landricus, Bernardus, Hugo de Castrocensurii , Hugo de Tociaco  presbyteri. Gaufridus cellarius, magister Anselmus, Guido de Bichiaco, Stephanus de Sancto Germano, canonici. Milites: Guillelmus filius suprascripti comitis, Hugo de Tilio, Humbertus de Sancto Germano, Siguinus de Tornella, Odo de Tociaco, Humbaudus Tortus. Seruientes, Robertus prepositus comitis, Humbaudus pistor, Erueus prepositus episcopi, Olannus  cellarius, et alii quamplures, hinc et inde  .



Iu. PRO MONASTERIO S. uICTORIS PARISIENSI  .

Ego BERNARDUS, Clare-uallis uocatus abbas, omnibus Dei fidelibus, tam posteris, quam presentibus, notum fieri uolo, me quadam uice, cum Parisius uenissem, rogasse dominum Odonem abbatem S. Genouefe, omnesque fratres in communi capitulo, ut fraterne dilectionis intuitu Gelduino abbati fratribusque ecclesie S. uictoris concederent aquam Beneuim, de submolendino quod Cupels appellatur, acceptam usque ad suam ecclesiam deducere, et inde uersus Parisius in Sequanam, dato idoneo pretio hominibus posteris S. Genouefe. . . aquam ducerent.  Et ut prefate ecclesie B. uictoris liceret in eadem aqua infra muros suos molendinum facere ad suos usus, ut quantulumcunque utilitatis aque ductu illo infra eosdem muros et extra propriis expensis exstruere ualeant. Que Odo abbas omnia communi fratrum suorum assensu nostro interuentu benigne concessit, ita tamen ut molendinum S. Genouefe, quod superius est nominatum, nulla operis S. uictoris machinatione aut aque eleuatione impediatur. Que concessio ut ecclesie B. uictoris rata firmaque in perpetuum perseueret, sigillo eam commendamus, et sigilli nostri impressione testificandam duximus. Placuit et eorum nomina subiungere, qui precibus nostris tum interfuere: Dominus Godefridus Lingonensis episcopus, D. Ioannes S. Maclouii episcopus,  magister Bernardus Parisiensis archidiaconus, monachi quoque nostri Gerardus et Gaufridus.



u. PRO MONASTERIO SANCTI-AMANTII  .

In nomine Domini, ego BERNARDUS, Clare-uallis uocatus abbas, notum uolo esse, quod locum de Buxia  et quidquid in eo habebamus ex dono Comitis Engolisme, et ecclesie Engolismensis, et Petri Austensii, ecclesie Sancti-Amantii concessisum.  Testes fuerunt Ugo Engolismensis episcopus, dominus Iunius abbas de Corona, frater quoque Philippus Prior noster, et frater Girardus et frater  Gaufridus monachi domus nostre.

Actum apud Claram-uallem anno ab incarnatione Domini 1153.



SANCTI BERNARDI ABBATIS CLARAE-uALLENSIS OPERUM TOMUS SECUNDUS, COMPLECTENS TRACTATUS MORALES, DOCTRINALES ET POLEMICOS. 





IN TOMUM II PRAEFATIO Maxime ad libros De consideratione.

401-403 I. In superioribus editionibus Horstianis ac nostra, post sancti Bernardi epistolas collocati erant in tomo secundo Sermones de Tempore ac de Sanctis, tum Sermones de Diuersis: in tertio Sermones in Cantica: quibus uarii Tractatus Bernardini quarto loco succedebant. uerum re attentius considerata, hos Tractatus epistolis proxime subiicere uisum est: idque nobis naturalis ordo facile persuasit. Cum enim eiusmodi Tractatus epistolari modo scripti sint, imo nonnulli ex epistolis in tractatus relati, consequens erat ut non longo post epistolas interuallo collocarentur. Accedit ex hoc ordine illud commodi, quod cum Sermones de Tempore, de Sanctis, ac de Diuersis in tertium tomum, Sermones uero super Cantica in quartum reiiciantur; his quasi continenter adiungatur tomi quinti initio Expositio a Gilleberto continuata in Cantica: que Bernardi Sermones in eadem Cantica, quasi eius consectaria appendix, quam proxime subsequi debebat. Ob has itaque similesque rationes non incongruum duximus, uulgatum Horstii ordinem tantisper immutare, ut Lectorum commodo et naturali rerum ordini consuleremus. Hec de ordine rerum, que subsequentes tomos constituunt, hoc loco repetenda et premittenda fuere: nunc de ordine Tractatuum, quos tomus secundus continet. pauca dicenda sunt.

II. In disponendis obiectis opusculis Horstius dignitatis potius, quam temporis rationem habuit. Nam si ordinem temporum sequimur, primus est tractatus de Humilitate; deinde, tractatus de Diligendo Deo; tum, Apologia ad Guillelmum: quo ordine enumerantur a Gaufrido in libri tertii de Bernardi uita, capite octauo; Bernardo ipso primum et tertium pariter suggerente in epistola decima octaua, ad Petrum cardinalem, que sub annum 1127 scripta fuit: ubi et »paucas ad diuersos epistolas« memorat; quo nomine haud scio an tractatum de Diligendo Deo comprehendit. Postea recensenda est epistola quadragesima secunda, ad Henricum Senonensem archiepiscopum, eodem circiter anno 1127 dictata: mox tractatus de Libero Arbitrio circa annum 1128, ut colligitur ex epistola quinquagesima secunda, ad Haimericum. Ne longo post interuallo habitus est Sermo de Conuersione, ad Clericos. Successit ante annum 1136 liber ad Milites Templi: quo tempore exarata est epistola septuagesima septima, ad Hugonem de Sancto-uictore. Anno 1140 epistolam centesimam nonagesimam de Erroribus Abelardi Innocentio directam fuisse constat. Eodem fere anno prodiit tractatus de Precepto et Dispensatione, quem Petrus uenerabilis, anno 1143 ex Hispania reuersus, postulauit libri quarti epistola uigesima septima. Ineunte anno 1149 absolutus est liber de uita sancti Malachïe: eodemque anno inchoati sunt libri de Consideratione, ut mox dicturi sumus. Hec sunt Opuscula, quibus  constat tomus quartus: exceptis Declamationibus, quas in superiorum classem reiecimus, utpote a Bernardo alienas; et libro de Cantu, quem premissis subiungemus.

III. Hic, inquam, est ordo temporis, quo singuli tractatus conscripti sunt. uerum ordinem et dignitatem argumenti seruare prestat, prima loca tribuendo, primo libris de Consideratione; secundo, Epistole de Moribus Prelatorum, ad Henricum Senonensem, tertio, Sermoni de Conuersione, ad Clericos; quarto, tractatui de Precepto et Dispensatione; quinto, Apologie ad Guillelmum, qui duo tractatus monachos spectant; sexto, libro de Laude 404 noue Militie, ad Milites templi. Et hec prima classis pro dignitate personarum. Altera classis de uirtutibus; nempe, septimo, libellus de Humilitate; octauo, de Diligendo Deo. Tertia classis erit de dogmatibus, scilicet, nono, opusculum de Gratia et Libero Arbitrio; decimo, epistola de Baptismo, ad Hugonem de Sancto uictore; undecimo, epistola de Erroribus Abelardi, ad Innocentium. Postremo duodecimo, historicus liber de uita sancti Malachie. His omnibus tertio decimo loco succedet liber de Cantu. Opusculorum ordinem supra, pag. 995-996 representauimus pro commodiori usu hominum studiosorum.

Iu. In his omnibus nullum Bernardo dignius uidetur, quam libri quinque de Consideratione, ad Eugenium papam. Si enim argumenti et persone dignitatem spectes, nichil generosius; si modum tractandi, nichil sublimius; si styli maiestatem, et sententiarum grauitatem, nichil eloquentius ac fortius; si denique dictorum puritatem, et inherentem sacris canonibus disciplinam, nichil catholico Doctori et sanctissimo Patri conuenientius. Qui uero magis arduum erat homini in solitudine educato, a mundi rebus et negotiis alieno, quam uiuendi leges summo Pontifici, nedum toti Ecclesie tradere, et quasi prescribere? Quid homini priuato difficilius, quam de totius Ecclesie statu, de moribus sacrorum ministrorum, de omnium officiis, uirtutibus, ac uitiis apte et accurate breuiterque disserere, imo et iustam ferre sententiam? Quid sapientius, quam ita sublimium quorumcunque hominum uitia, errata, abusus notare, persequi, castigare; ut non modo inuidiam et criminandi suspicionem euites, sed etiam amorem reportes et admirationem? Et hec sane fuit Bernardi seu dexteritas, seu felicitas, seu diuinitus concessa auctoritas, ut quam primum eius libri de Consideratione in publicum prodiere, eos certatim exquisierint, lectitarent, amauerint uniuersi, etiam summi, quos maxime tangebant, Pontifices.

u. Merito itaque Ernaldus Bone-uallis abbas in libri secundi de Bernardi uita, capite octauo, hoc opus uocat »Librum multe utilitatis: in quo uir sanctus acutissima indagine, tam ea que circa Pontificem, quam que infra sunt prosequens, etiam ad ea que supra ipsum sunt ascendens, tanta de natura diuina disseruit, ut uideatur in tertium celum assumptus, audisse quedam uerba que non licet homini loqui, et Regem in decore suo uidisse. In his que infra, et que circa ipsum sunt, morum societas, nature equalitas, officiorum distantia, consideratio meritorum, diiudicatio prouectuum subtilissime distinguitur, et singulis in suo genere sui cognitio intimatur. In his que supra hominem sunt, speculatur celestia; non eo modo quo Angeli, qui semper adherent Deo, considerant, sed eo modo quo potest homo puri animi et mentis sincere diuina contingere,« etc. Et hec est diuisio quinque librorum de Consideratione: quorum in primo demonstratur Considerationis necessitas et utilitas: in secundo considerantur que in Pontifice, id est Pontifex ipse quis, qualisue sit: in tertio, que sub ipso, id est orbis uniuersus: in quarto que circa ipsum, domestici, cardinales, episcopi: in quinto que supra ipsum, Deus et Angeli. In his »quam liber in uoce, quam disertus, et in rerum superiorum inferiorumque scientia locuples, diligens considerator agnoscet,« inquit Gaufridus in libro tertio de eius uita, capite octauo.

uI. Restat obseruare tempus, quo libri isti scripti sunt. Hos anno 1149 parturire cepit sanctus Pater, nec uno tenore  absoluit, sed diuersis interuallis scriptos ad Eugenium transmisit. Et primum quidem ipso anno 1149, de quo Nicolaus, eiusdem Bernardi notarius, ante suam discessionem scribens Petro uenerabili: »Mitto uobis,« ait, »librum domni Abbatis Clare-uallis ad dominum Papam.« Exstat hec epistola apud ipsum Petrum in libri sexti epistola septima. Neque hoc loco libri nomine integrum opus  intelligi potest. Nam secundum Bernardus Eugenio direxit anno 1150, post infelicem expeditionis Ierosolymitane exitum, de quo ab ipso libri exordio apologiam premittit. Tertium, anno 1152, post obitum scilicet Hugonis Antissiodorensis, ut'constat ex capite secundo, numero undecimo; et quarto quidem anno post concilium Remense, ex numero uigesimo, anno 1148 celebratum. Quartum denique et quintum paulo post, si non cum tertio, absoluit.

405 uII. Ceterum predicti libri Rothomagi primum, cum Apologia ad Guillelmum, atque tractatu de Precepto et Dispensatione, absque anni indicio; tum Spire anno 1550 typis uulgati sunt sine ulla capitulorum, ut fit in uetustis codicibus, diuisione. Iidem anno 1520 ac deinceps, cum ceteris Bernardi operibus recusi: postea per Antonium Carafam, magni nominis cardinalem, Pio u pontifice recogniti, atque Antwerpie formis Plantinianis seorsim impressi fuerunt. Eosdem demum Gerardus uossius, prepositus Tungrensis, rogatu Ioannis uendeuilii, episcopi Tornacensis piissimi, denuo recensere aggressus, eos cum octo manuscriptis codicibus contulit; ac Rome anno 1594 seorsim editos Clementi uIII nuncupauit, adhibita capitum diuisione, qualis in exemplari Nicolai pape u, anno 1450 exarato, apposita erat. De hac editione Nicolaus Faber in epistola ad eumdem uossium, ubi laudatis ceteris eius operibus: »Omitto,« inquit, »libros de  Consideratione beati Bernardi, in quibus licet fortasse minus olei, quam in ceteris impenderis; non tamen minus zeli domus Dei, nutantisque discipline in ea reparande astendisti. Ibi enim libros huic rei aptissimos, quosque non malus auctor, et beato Bernardo fere equalis, non Deuteronomium summorum Pontificum appellat, edendos curasti, quo primum ab auctore religiosissimo destinati sunt, ubi tamen forsitan minus terebantur.«

uIII. Secundum tot tantosque uiros denuo ad censuram predictos libros reuocauimus, eosque in priori nostra recensione ad quatuor exemplaria contulimus; in hac uero ad alios duos ex bibliotheca Colbertina per uirum clarissimum Stephanum Baluzium nobis commodatos: quorum unus notatus 3541, capitulorum distinctionem habet, sed a uossiana plane diuersam. Cum autem sectiones iste non sint ex auctoris instituto, uulgatas retinere uisum est ad cauendam citationum confusionem.

IX. Porro huius operis inscriptio uariat in uetustis libris. Probabilior est Colbertini codicis, notati 3964: »Beati Bernardi abbatis Clare-uallis in libro de Consideratione ad dominum Eugenium papam prologus incipit feliciter.« Sed non tanti sunt momenti eiusmodi inscriptiones, que plerumque ex notariorum arbitrio profecte sunt. His subiicere iuuat, quod Horstius prefationis huic tomo premisit.





406 I. MERLONIS HORSTII MONITUM AD LECTORES.

Sancti Bernardi tractatus uarios quatuor hic tomus exhibet, genuinos, inquam, et indubios, nam aliis alibi locus erit. Hos inter primas ordine et excellentia tenet de Consideratione ad Eugenium III pontificem liber, si quisquam alius, Ecclesie presulibus et prelatis utilis prorsus ac necessarius. In uita sancti Bernardi, lib. 2, c. 8, item libro 3, cap. 8, habes, que lectioni horum librorum omnino premitti suadeo. His adde sequentia. Gerardus uossius prepositus Tungrensis libros hosce e bibliotheca uaticana separatim edidit Rome anno 1594, et summo pontifici Clementi uIII dicauit. In eorum uero commendationem inter cetera hec prefatur. »Quantum inter alios pontifices Nicolaus u hisce libris tribuerit, re ipsa ostendit, dum libros eosdem, ante usum typographie inuentum, adeo magnifico et insigni charactere separatim pro suo aliorumque usu describendos curauit. Quorum etiam amore ac studio flagrans Pius u, re et nomine pius, eorumdem lectionem mense sue lubens adhibebat, ponderabat, et magni faciebat: sicut et ab eius in pontificatu successore Gregorio XIII factum intelligo. Quos et Urbanus uII in episcopatu, ac post in cardinalatu multum sibi familiares habuisse dicitur, secumque ad conclaue tulisse, in quo et summus pontifex renuntiatus est. Quem breui in pontificatu secutus Gregorius XIu, plurimum quoque iisdem Bernardi libris tribuere, eosque frequenter in ore habere solebat: et seorsim  exstare peroptabat: sicut a fide dignissimis de eo adhuc cardinale accepi: ipseque ex eiusmet ore non semel audiui.« Hec uossius in Dedicatione ad Clementem uIII.

Porro inter Tractatus inuenies duos ex epistolis huc translatos, idque non sine causa, ut arbitror. Prolixitas quippe, et ipsa argumenti ratio, necnon tractandi modus nomen Tractatus exposcere uidebantur. Frequens autem esse, ut pii Patrum labores ac tractatus nomen Epistole sortiantur, obseruat Ephremius apud Photium, codice 229, et uariis exemplis ostendit Baronius ad annum Christi 584, agens de epistola a S. Gregorio nomine Pelagii II scripta aduersus tria Capitula. Inter Epistolas sancti Hieronymi et sancti Augustini complures occurrent, quos ipsimet auctores Libri nomine donant. Qui deinde edendorum Patrum curam susceperunt, multorum iudicio huiusmodi lucubrationes aptius in tractatuum siue librorum, quam epistolarum censum syllabumque retulissent. Quamuis et hi auctoritate non omnino uideantur destitui: presertim cum hoc exemplum ab Apostolis uenerit, ut argumenta, quamuis seria, committerentur epistolis. Sed tales epistole uere tractatus sunt de rebus haudquaquam familiaribus. Unde et nobis uisum, duas illas epistolas, quadragesimam secundam et centesimam nonagesimam, utpote prolixas admodum, e numero ceterarum eximere, et in gratiam lectoris distinctas in capita, tractatibus adiungere. Nec obstat, quod ad unam singularem personam directe, eam peculiariter subinde compellent. Sane si iusti de argumento aliquo tractatus, idcirco quod ad unum aliquem dirigantur, Epistole nomine prenotandi ueniunt, nullus prope liber erit, cui non debeatur nomen Epistole, cum fere hoc omnibus solemne sit, lucubrationes suas alicui inscribere. Adeoque ipsa etiam Bernardi Apologia ad Guillelmum abbatem, aliaque plura eius opuscula inter epistolas referantur. Retinuimus tamen receptum Epistolarum numerum et ordinem, ne cui forte industria nostra fraudi esset, si priorum editionum citationes a nostra discreparent. Si que preterea de quibus forte monendus sit lector suis locis inueniet, et prolixe quidem in Prefatione totius operis.





SANCTI BERNARDI ABBATIS CLARAE-uALLENSIS DE CONSIDERATIONE LIBRI QUINQUE AD EUGENIUM TERTIUM.



407 PROLOGUS.

 Subit animum dictare aliquid, quod te, papa beatissime Eugeni, uel edificet, uel delectet, uel consoletur. Sed nescio quomodo uult, et non uult exire leta quidem, sed lenta oratio: dum certatim illi contraria imperare contendunt maiestas, atque amor. Nempe urget ille, inhibet illa. Sed interuenit tua dignatio, qua hoc ipsunt non precipis, sed petis  , cum precipere magis te deceat. Maiestate igitur tam dignanter cedente, quidni cedat pudor? Quid enim si cathedram ascendisti? Nec si ambules super pennas uentorum, subduceris affectui. Amor dominum nescit, agnoscit filium et in infulis  . Per se satis subiectus est, obsequitur sponte, gratis obtemperat, libere reueretur. Non sic aliqui, non sic: sed aut timore ad ista impelluntur, aut cupiditate.  Hi sunt qui in facie benedicunt, mala autem  in cordibus eorum; blandiuntur coram, in necessitate deficiunt. At caritas nunquam excidit . Ego, ut uerum fatear, matris sum liberatus officio, sed non depredatus affectu. Olim mihi inuisceratus es, non tam facile erueris  . Ascende in celos, descende in abyssos: non recedes a me, sequar te quocumque ieris . Amaui pauperem  , amabo pauperum et diuitum patrem. Non enim, si bene te noui, quia pater pauperum factus, ideo non pauper spiritu es. In te hanc mutationem factam esse confido, non de te; nec priori statui tuo successisse promotionem, sed accessisse. Monebo te proinde, non ut magister, sed ut mater: plane ut amans. Amens magis uidear, sed ei qui non amat, ei qui uim non sentit amoris.



LIBER PRIMUS.



408 CAPUT PRIMUM. Pontifici, tam uariis occupationibus presso, condolet.


1. Unde ergo iam incipiam? Libet ab occupationibus tuis, quia in his maxime condoleo tibi. Condoleo dixerim, si tamen doles et tu: alioquin doleo magis dixisse debueram; quia non est condolere, ubi nemo qui doleat. Itaque si doles, condoleo: si non, doleo tamen, et maxime, sciens longius a salute absistere membrum quod obstupuit; et egrum  sese non sentientem periculosius laborare. Absit autem ut de te id suspicer. Noui quibus deliciis dulcis quietis tue non longe antehac fruebare. Non potes his dissueuisse tam cito, ita subito non dolore nuper subtractas. Plaga recens dolore non caret. Neque enim iam occalluit uulnus, nec in tam breui uersum in insensibile est. Quanquam si non dissimules, non deest tibi iugis materia iusti doloris a quotidianis [al. add. damnis et] iacturis. Inuitus, ni  fallor, auelleris a tue Rachelis amplexibus  ; et quoties id pati contigerit, toties dolor tuus renouetur necesse est. At quando non contingit? Quoties uis, et incassum? quoties moues, nec promoues? quoties conaris, et non datur ultra; eniteris, et non paris  ; tentas, et abriperis; et ubi incipis, ibi deficis; et dum adhuc ordiris, succidunt te? uenerunt filii usque ad partum, ait propheta; et uires non habet parturiens . Nosti hoc? nemo te melius. Attrite frontis es, et instar uitule Ephraim doctus diligero trituram , si pace tua [al. quod pace tua loquar], sic se habent res tue. Absit: hec est pars illius, qui datus est in reprobum sensum. Ab his sane cupio tibi pacem, non cum his. Nihil plus metuo tibi pace ista. Miraris si unquam  possit accidere? Etiam, dico tibi, si res, ut assolet, per consuetudinem in incuriam uenerit.



CAPUT II. uis consuetudinis ad inducendos prauos mores, et duritiam cordis.

2. Noli nimis credere affectui tuo qui nunc est. Nil tam fixum animo, quod neglectu et tempore non obsolescat. uulneri uetusto et neglecto callus obducitur, et eo insanabile, quo insensibile fit. Denique dolor continuus, et acerbus, diuturnus esse non patitur. Nam si non aliunde extunditur, necesse est cedat uel sibi. Enimuero cito aut de remedio consolationem recipiet, aut de assiduitate stuporem. Quid non inuertat consuetudo? quid non assiduitate duretur?  quid non usui cedat? quantis quod pre amaritudine 409 prius exhorrebant, usu ipso male in dulce conuersum est? Audi iustum quid lamentetur super huiuscemodi: Que prius tangere nolebat anima mea, nunc pre angustia cibi mei sunt . Primum tibi importabile uidebitur aliquid: processu temporis, si assuescas, iudicabis non adeo graue; paulo post et leue senties, paulo post nec senties; paulo post etiam delectabit. Ita paulatim in cordis duritiam itur, et ex illa in auersionem. Sic grauis et continuus dolor citum, ut dixi, habiturus est exitum, aut sanitatem profecto, aut insensibilitatem.

3. Hinc prorsus, hinc tibi timui semper, et timeo, ne dilato remedio, dolorem non sustinens  , periculo te irreuocabiliter desperatus immergas. uereor,  inquam, ne in mediis occupationibus, quoniam multe sunt, dum diffidis finem, frontem dures, et ita sensim te ipsum quodammodo sensu priues iusti utilisque doloris. Multo prudentius te illis subtrahas uel ad tempus, quam potiare trahi ab ipsis, et duci certe paulatim quo tu non uis. Queris quo? Ad cor durum. Nec pergas querere, quid illud sit: si non expauisti, tuum hoc est. Solum est cor durum, quod semetipsum non exhorret, quia nec sentit. Quid me interrogas? Interroga Pharaonem. Nemo duri cordis salutem unquam adeptus est, nisi quem forte miserans Deus, abstulit ab eo, iuxta prophetam, cor lapideum, et dedit cor carneum . Quid ergo cor durum? Ipsum est quod  nec compunctione scinditur, nec pietate mollitur, nec mouetur precibus: minis non cedit, flagellis duratur. Ingratum ad beneficia est, ad consilia infidum, ad iudicia seuum [al. surdum], inuerecundum ad turpia, impauidum ad pericula, inhumanum ad humana, temerarium in [al. ad] diuina, preteritorum obliuiscens, presentia negligens, futura non prouidens. Ipsum est cui preteritorum, preter solas iniurias, nichil omnino non preterit; presentium nichil non perit; futurorum nulla, nisi forte ad ulciscendum, prospectio seu preparatio est. Et ut breui cuncta horribilis mali mala complectar, ipsum est quod nec Deum timet, nec hominem reueretur. En quo trahere te habent he occupationes maledicte: si tamen pergis, ut cepisti, ita dare te totum illis,  nil tui tibi relinquens. Perdis tempus: si licet nunc alterum me tibi exhibere Iethro, tu quoque in his stulto labore consumeris , que non sunt nisi afflictio spiritus, euisceratio mentis, euacuatio gratie. Nam fructus horum quid, nisi aranearum tele?



CAPUT III. Indignum proceribus Ecclesie continue causis litigantium audiendis et decidendis incumbere.

4. Queso te, quale est istud, de mane usque ad uesperam litigare, aut litigantes audire? Et utinam sufficeret diei malitia sua! non sunt libere noctes. uix relinquitur necessitati nature, quod corpusculi pausationi sufficiat; et rursum ad iurgia surgitur.  Dies diei eructat lites, et nox nocti indicat malitiam: usque adeo non est respirare in bonis, non est alternam capessere requiem, non uel rara interseri otia. Non ambigo te quoque ista deplorare: at frustra istud, si non et emendare studueris. Interim tamen sic semper facias hortor, nec te unquam ad ista duraueris quolibet usu uel assiduitate. Percussi eos, et non doluerunt, ait Deus [al. propheta] . Nihil tibi, et illis. Iusti potius tibi aptare curato et affectionem, et uocem, qui ait: Que est enim fortitudo mea ut sustineam? aut quis finis [al. aut que fiducia] meus, ut patienter agam? Nec fortitudo lapidum [al. laterum] fortitudo mea, nec caro mea enea est . Magna uirtus patientie: sed non hanc tibi ad ista optauerim. Interdum impatientem  esse, probabilius. Tune approbes illorum patientiam, quibus Paulus dicebat: Libenter suffertis insipientes, cum sitis ipsi sapientes? Ni fallor, ironia erat, et non laus, sed suggillatio quorumdam mansuetudinis, qui quasi datis manibus pseudoapostolis, a quibus et seducti erant, 410 ad queque  ipsorum peregrina et praua dogmata trahi se patientissime ferrent. Unde et subdens, Sustinetis enim, inquit, si quis uos in seruitutem redigit . Non bona patientia, cum possis esse liber, seruam te permittere fieri. Nolo dissimules seruitutem, in quam certe in dies, dum nescis, redigeris. Hebetati cordis indicium est, propriam non sentire continuam uexationem. uexatio dat intellectum auditui, ait quidam . uerum est; sed si nimia non fuerit. Nam si sit, non plane intellectum dat, sed contemptum. Denique impius cum in profundum malorum uenerit, contemnit . Expergiscere ergo, et pessime seruitutis iugum iam iamque imminens, imo iam non modice premens, non tantum caue, sed horre. An ideo non  seruus, quia non uni seruis, sed omnibus? Nulla turpior seruitus grauiorue, quam seruitus Iudeorum, quam quocumque ierint post se trahunt, et ubique dominos offendunt  suos. Tu quoque dic, queso ubi unquam sis liber, ubi tutus, ubi tuus? Ubique strepitus, ubique tumultus, ubique iugum tue seruitutis te premit.



CAPUT Iu. Que seruitus digna, que indigna seruo seruorum Dei.

5. Nec mihi reponas [al. apponas] nunc Apostoli uocem, qua ait: Cum essem liber ex omnibus, omnium seruum me feci. Longe est istud a te. Numquid hac ille seruitute hominibus inseruiebat in acquisitione  turpes questus? Numquid ad eum de toto orbe confluebant ambitiosi, auari, simoniaci, sacrilegi, concubinarii, incestuosi, et queque istiusmodi monstra hominum, ut ipsius apostolica auctoritate uel obtinerent honores ecclesiasticos, uel retinerent? Ergo seruum se [al. te] fecit homo, cui uiuere Christus erat, et mori lucrum, ut plures lucrifaceret Christo, non ut lucra augeret auaritie. Non est igitur quod de solertissima Pauli industria, et caritate tam libera quam liberali, seruili conuersationi [al. conditioni] tue patrocinium sumas. Quam tuo dignius apostolatu, quam salubrius tue conscientie, quam fructuosius Ecclesie Dei audias potius ipsum alibi dicentem: Pretio empti estis, nolite effici serui hominum ! Quid seruilius indigniusque,  presertim summo Pontifici, quam, non dico omni die, sed pene omni hora, insudare talibus rebus, et pro talibus? Denique quando oramus? quando docemus populos? quando edificamus Ecclesiam? quando meditamur in lege? Et quidem quotidie perstrepunt in palatio leges, sed Iustiniani, non Domini  .  Iustene etiam istud? Tu uideris. Nam certe lex Domini immaculata, conuertens animas . He autem non tam leges, quam lites sunt et cauillationes, subuertentes iudicium. Tu ergo pastor et episcopus animarum, qua mente, obsecro, sustines coram te semper silere illam, garrire istas? Fallor, si non mouet tibi scrupulum peruersitas hec. Puto quod et interdum compellat clamare ad Dominum cum propheta: Narrauerunt mihi iniqui fabulationes, sed non ut lex tua . I ergo, et aude liberum profiteri sub tam graui mole inconuenientie huius, et cui fas non sit ceruicem subducere. Nam si potes et non uis, multo magis seruus es huius ipsius tam peruerse uoluntatis tue. An non seruus, cui dominatur iniquitas! Et maxime.  Nisi tu forte indignius iudices hominem tibi, quam uitium dominari. Quid interest, uolens seruias, an inuitus! Nam etsi coacta seruitus miserabilior, sed affectata miserior est. Et quid uis me facere, inquis! Ut tibi ab his occupationibus parcas. Impossibile fortasse respondebis, facilius cathedre ualedicere posse. Recte hoc, si rumpere, et non magis interrumpere ista hortarer.



411 CAPUT u. Non gerendam aliorum curam cum sui ipsius incuria et neglectu.


6. Audi ergo quid redarguam, quid suadeam. Si quod uiuis et sapis, totum das actioni, considerationi nichil; laudo te? In hoc non laudo. Puto quod et nemo, qui a Salomone audierit: Qui minoratur actu, percipiet sapientiam . Certe nec ipsi actioni expedit consideratione non preueniri. Si item totus uis esse omnium, instar illius qui omnibus omnia factus est ; laudo humilitatem, sed si plena sit. Quomodo autem plena, te excluso? Et tu homo es. Ergo ut integra sit et plena humanitas, colligat et te intra se sinus qui omnes recipit. Alioquin quid tibi prodest, iuxta  uerbum Domini, si uniuersos lucreris, te unum perdens ? Quam ob rem cum omnes te habeant, esto etiam tu ex habentibus unus. Quid solus fraudaris munere tui! Usquequo spiritus uadens, et non rediens ! Usquequo non recipis te et ipse inter alios uice tua? Sapientibus et insipientibus debitor es; et soli negas te tibi? Stultus et sapiens, seruus et liber, diues et pauper,  uir et femina, senex et iuuenis, clericus et laicus, iustus et impius. omnes pariter participant te, omnes de fonte publico hibunt pectore tuo; et tu seorsum sitiens stabis? Si maledictus qui partem suam facit deteriorem, quid ille qui se penitus reddit expertem! Sane deriuentur aque tue in plateas; homines et iumenta et pecora bibant ex eis, quin et camelis pueri Abrahe potum tribuas: sed inter ceteros bibe et tu de fonte putei tui. Alienus, inquit, non bibat ex eo . Nunquid tu alienus? Cui non alienus, si tibi es? Denique qui sibi nequam, cui bonus?  Memento proinde, non dico semper, non dico sepe, sed uel interdum reddere te ipsum tibi. Utere tu quoque te inter multos, aut certe post multos. Quid indulgentius? Hoc enim dico  secundum indulgentiam, non secundum iudicium [al. imperium]. Puto et ipso Apostolo indulgentiorem me in hac parte. Ergo plus quam oportet, inquis. Non inficior. Quid, si ita oportet? Nam tu, ut confido, nostra non eris meticulosa informatione contentus, sed abundabis magis. Sane sic decet, te scilicet abundantiorem, quam me audaciorem esse. Ego quoque mihi tutius iudico apud maiestatem timiditate, quam temeritate periclitari. Et fortassis non secus moneri sapientem oportuit, ut sit quod scriptum est: Da occasionem sapienti, et sapientior erit .



CAPUT uI. Non tam episcopis, quam principibus iudiciariam potestatem competere.


7. Audi tamen Apostolum, quid de huiusmodi sentiat. Sic non est inter uos sapiens, ait ille, qui iudicet inter fratrem et fratrem? Et infert: Ad ignominiam uobis dico: contemptibiliores qui sunt in Ecclesia, illos constituite ad iudicandum . Itaque secundum Apostolum, indigne tibi usurpas tu apostolicus officium [al. iudicium [uile, gradum contemptibilium. Unde et dicebat episcopus, episcopum instruens: Nemo militans Deo implicat se negotiis secularibus . Ego autem parco tibi. Non enim fortia loquor sed possibilia. Putasne hec tempora sustinerent, si hominibus ligantibus pro terrena hereditate, et flagitantibus abs te iudicium, uoce Domini tui responderes: O homines, quis  me constituit iudicem super uos ? In quale tu iudicium mox uenires? Quid dicit homo rusticanus et imperitus, ignorans primatum  suum, inhonorans summam et precelsam sedem, derogans apostolice dignitati? Et tamen non monstrabunt, puto, qui hoc dicerent, ubi aliquando quispiam Apostolorum iudex sederit hominum, aut diuisor terminorum, aut distributor terrarum. Stetisse denique 412 lego Apostolos iudicandos , sedisse iudicantes non lego. Erit illud  , non fuit. Itane imminutor est dignitatis seruus, si non uult esse maior domino suo: aut discipulus, si non uult esse  maior eo qui se misit: aut filius, si non transgreditur terminos, quos posuerunt patres sui? Quis me constituit iudicem? ait ille Dominus et magister: et erit iniuria seruo discipuloque, nisi iudicet uniuersos? Mihi tamen non uidetur bonus estimator rerum, qui indignum putat Apostolis seu apostolicis uiris non iudicare de talibus, quibus datum est iudicium in maiora. Quidni contemnant iudicare de terrenis possessiunculis hominum, qui in celestibus et angelos iudicabunt? Ergo in criminibus, non in possessionibus potestas uestra: quoniam propter illa, et non propter has, accepistis claues regni celorum, preuaricatores utique exclusuri, non possessores. Ut sciatis, ait, quia Filius hominis habet potestatem in terra dimittendi peccata ,  etc. Quenam tibi maior uidetur et dignitas, et potestas, dimittendi peccata, an predia diuidendi? Sed non est comparatio. Habent hec infirma et terrena iudices suos, reges et principes terre. Quid fines alienos inuaditis? Quid falcem uestram in alienam messem extenditis? Non quia indigni uos, sed quia indignum uobis talibus insistere, quippe potioribus occupatis. Denique ubi necessitas exigit, audi quid censeat Apostolus: Si enim in uobis iudicabitur hic mundus indigni estis qui de minimis iudicetis .



CAPUT uII. Pietati et rerum eternarum considerationi in primis uacandum esse.

 8. Sed aliud est incidenter excurrere in ista, causa quidem urgente, aliud ultro incumbere istis, tanquam magnis dignisque tali et talium intentione rebus. Itaque hec et innumera talia dicerem, si fortia dicerem, si recta, si sincera. Nunc autem quoniam dies mali sunt , sufficit interim admonitum esse, non totum te, nec semper dare actioni: sed considerationi aliquid tui et cordis, et temporis sequestrare. Hoc autem dico necessitatem intuens, non equitatem: quanquam non sit preter equum, necessitati cedere. Nam si liceret quod deceret, absolute per omnia et in omnibus preferendam, et uel solam, uel maxime colendam eam, que ad omnia ualet, id est pietatem, prorsus irrefragabilis ratio monstrat. Quid sit pietas queris? uacare  considerationi. Dicas forsitan in hoc dissentire me ab illo, qui pietatem definit cultum Dei . Non est ita. Si bene consideras, illius sensum meis expressi uerbis, etsi tamen ex parte [al. etsi licet ex parte]. Quid tam pertinens ad cultum Dei, quam quod ipse hortatur in Psalmo. uacate, et uidete quoniam ego sum Deus?  quod sane in partibus considerationis precipuum est. Quid denique [al. deinde] tam ualens ad omnia, quam que ipsius quoque actionis partes benigna quadam presumptione suas facit, preagendo quodammodo, et preordinando que agenda sunt?  Necessario sane; ne forte que et preuisa et premeditata poterant esse proficuo, precipitata magis periculo fiant: quod tibimet, si recordaris in ipsis actionibus causarum, et in magnis quibusque negotiis, magnarumue consiliis rerum frequenter accidisse non ambigo. Et primum quidem ipsum fontem suum, id est mentem, de qua oritur, purificat consideratio. Deinde regit affectus, dirigit actus, corrigit excessus, componit mores, uitam honestat et ordinat, postremo diuinarum pariter et humanarum rerum scientiam confert. Hec est que confusa disterminat, hiantia cogit, sparsa colligit, secreta rimatur, uera uestigat, uerisimilia examinat, ficta et fucata explorat. Hec est que agenda preordinat, acta recogitat, ut nichil in mente resideat aut incorrectum,  aut correctione [al. incorreptum . . . correptione] egens. Hec est que in prosperis aduersa presentit, in aduersis quasi non sentit: quorum alterum fortitudinis; alterum prudentie est.



413 CAPUT uIII. Ex pietate et contemplatione pulcherrimam quatuor primarum uirtutum harmoniam et connexionem oriri.

9. Ibi etiam aduertere tibi est suauissimum quemdam concentum complexumque uirtutum, atque alteram pendere ex altera; sicut hoc loco uides, fortitudinis matrem esse prudentiam: nec fortitudinem, sed temeritatem esse quemlibet ausum, quem non parturiuit prudentia. Hec item est, que inter  uoluptates et necessitates media, quasi quedam arbitra sedens, utrimque certis limitibus disterminat fines, istis assignans et prebens quod sat est; illis quod nimis est demens; et sic ex alterutro tertiam formans uirtutem, quam dicunt temperantiam. Nempe intemperantem ipsa consideratio censet, tam eum qui necessariis pertinaciter demit, quam qui indulget superfluis. Non est ergo temperantia in solis resecandis superfluis: est et in admittendis necessariis. Huius sententie Apostolus non fautor tantum, sed auctor esse uidetur, qui curam carnis nostre docet non perfici in desiderio. Dicens siquidem curam carnis non perfici, superflua cohibet: addens, in desiderio , necessaria non excludit. Unde mihi uidetur non omnino absurde definire  temperantiam, qui hanc nec precidere necessitatem, nec excedere dicat, iuxta illud philosophi, »Ne quid nimis.«

10. Iam de iustitia, que una ex quatuor est, nonne constat consideratione mentem preueniri, ut se formet in ea? Se enim necesse est prius cogitet, ut ex se normam ducat iustitie, nec factura utique alteri, quod sibi fieri nolit; nec quod sibi uelit fieri negatura. In his nempe duobus liquet integrum esse iustitie statum. Sed nec ipsa solitaria est. Intuere etenim nunc mecum etiam huius pulchram connexionem et coherentiam cum temperantia, et item ambarum cum duabus superioribus, id est prudentia et fortitudine. Nam cum iustitie dicatur portio, quod sibi non uult fieri quis, alii non facere; porro perfectio,  quod ait Dominus, Quecumque uultis ut faciant uobis homines et uos facite illis : neutrum horum erit, nisi ipsa uoluntas, de qua tota ducitur forma, sic ordinata fuerit, ut nec uelit aliquid superflum, nec necessarium quid superstitiose nolit, quod quidem temperantie est. Denique et ipsi iustitie, ut iusta sit, temperantia modum imponit. Noli nimium esse iustus, ait Sapiens , ostendens per hoc minime approbandam iustitiam, que temperantie moderamine non frenetur. Quid quod et ipsa sapientia hoc temperantie frenum non respuit; dicente Paulo secundum sapientiam a Deo sibi datam, non plus sapere quam oportet sapere, sed sapere ad sobrietatem?  Sed et e conuerso, quod temperantie necessaria  iustitia sit, ostendit Dominus, arguens in Euangelio illorum temperantiam, qui abstinebant ut uiderentur hominibus ieiunantes . Erat in cibo temperantia, sed non iustitia in animo: quia non Deo placere, sed hominibus intendebant. Quomodo rursum uel ista, uel illa sine fortitudine? cum constet fortitudinis esse, et non mediocris, cohibere uelle et nolle suum inter augustias, parum et nimis; ut sit contenta uoluntas modo illo medio, nudo, puro, solo, constante sibi, equali undique sui, utpote ex omni parte pariter circumciso, quem solum constat esse uirtutis.

11. Dicito mihi, queso, si potes, cuinam potissimum trium harum uirtutum meditullium hoc dandum  censeas, quod ita cunctis conterminum est, ut uideatur esse proprium singularum? An ipsum uirtus est, et nichil aliud? Sed sic uirtus non esset multiplex, sed essent omnes una. An potius, quia sine eo uirtus non est, omnium quodammodo intima uis una est et medulla uirtutum, in qua sic uniuntur, ut proinde [al. perinde] una uideantur omnes? presertim quod non illud participando communicant, sed totum a singulis atque integrum possidetur. uerbi causa, quid tam iustitie, quam modus? Alioquin si quid extra modum relinquit, non plane cuique 414 tribuit quod suum est: quod tamen suum ipsius est facere. Quid tam rursum temperantie, que non aliunde profecto temperantia est, nisi quod nil immoderatum admittit? Sed, puto, fatebere etiam non  minus esse fortitudinis, cum uel maxime ipsa sit, que ab irruentibus uitiis, et quasi hinc inde suffocare conantibus, purum illud potenter eruit et uindicat in quoddam stabile fundamentum boni, sedemque uirtutis. Ergo modum tenere iustitia est, temperantia est, fortitudo est. Sed uide ne in hoc differant, ut iustitie quidem in affectu res sit; a fortitudine autem efficacia eius; porro possessio atque usus apud temperantiam. Restat ut doceamus ab hac communione prudentiam non excludi. Nonne ipsa est, que modum, diu animi neglectu posthabitum, et uitiorum inuidia quasi in abditis reclusum, et coopertum quadam uetustatis caligine, prior reperit et aduertit? Propterea dico tibi: a paucis aduertitur, quia paucorum prudentia est. Itaque  iustitia querit, prudentia inuenit, uindicat fortitudo, temperantia possidet. Non mihi hoc loco propositum est de uirtutibus disputare: sed hec dixerim hortans ad uacandum considerationi, cuius beneficio hec et similia aduertuntur. Cui tam pio, tamque utili otio nullam in uita operam dare, nonne uitam perdere est?



CAPUT IX. Recentia Pontificum exempla paulatim corrigenda, uetera imitanda.

12. Quid tamen, si te philosophie huic totum repente deuoueris? Predecessores tui non ita consueuerunt  : eris molestus quam pluribus, quasi qui a patrum uestigiis subito deuiaris: nempe id  uideberis agere in suggillationem illorum. Sed et notabere uulgari prouerbio: Qui hoc facit quod nullus, mirantur omnes: ueluti qui cupias admirationi fore. Nec potes eorum omnia simul et subito uel errata corrigere, uel excessus redigere in modum. Erit cum acceperis tempus, ut secundum sapientiam tibi a Deo datam paulatim et opportune id studeas. Interim sane malo alterius utere in bonum quod potes. Quanquam si de bonis, et non de nouis sumamus exempla, non defuere Romani pontifices, qui sibi otia inter maxima negotia inuenirent. Obsidio urbi, et barbaricus ensis ciuium ceruicibus imminebat: nunquid tamen istud terruit beatum papam Gregorium  , quominus sapientiam scriberet in otio? Eo nempe temporis  obscurissimam et extremam partem Ezechielis tam diligenter, quam eleganter exposuit.



CAPUT X. Abusus aduocatorum, iudicum, procuratorum, eorumque fraudes grauiter perstringit.


13. Sed esto: alius inoleuit mos, dies alii sunt, et alii hominum mores et tempora periculosa non instant iam, sed exstant. Fraus, et circumuentio, et uiolentia inualuere super terram. Calumniatores multi, defensor rarus, ubique potentiores pauperiores opprimunt: non possumus deesse oppressis, non negare iniuriam patientibus iudicium. Nisi agitentur cause, audiantur partes, inter partes iudicari quid potest [al. inter partes iudicare quis potest]? Agitentur cause, sed sicut oportet. Nam is modus, qui frequentatur, exsecrabilis plane; et qui, non dico Ecclesiam, sed nec forum deceat [al.  deceret]. Miror namque quemadmodum religiose aures tue audire sustinent huiusmodi disputationes aduocatorum, et pugnas uerborum, que magis ad subuersionem, quam ad inuentionem proficiunt ueritatis. Corrige prauum morem, et precide linguas uaniloquas [al. maliloquas], et labia dolosa claude. Hi sunt qui docuerunt linguas suas loqui mendacium, diserti aduersus iustitiam, eruditi pro falsitate. Sapientes sunt ut faciant malum, eloquentes ut impugnent uerum. Hi sunt qui instruunt a quibus fuerant instruendi; adstruunt non comperta, 415 sed sua; struunt de proprio calumnias innocentie; destruunt simplicitatem ueritatis, obstruunt iudicii uias. Nihil ita absque labore manifestam facit ueritatem, ut breuis et pura narratio.  Ergo illas quas ad te necesse erit intrare causas , diligenter uelim, sed breuiter decidere  assuescas, frustratoriasque  et uenatorias precidere dilationes. Causa uidue intret ad te, causa pauperis, et eius qui non habet quod det. Aliis alias multas poteris committere terminandas, quam plures nec dignas audientia iudicare. Quid enim opus est admittere illos, quorum peccata manifesta sunt precedentia ad iudicium? Tanta est impudentia nonnullorum, ut cum manifeste ambitionis prurigine scateat tota facies cause eorum, non erubescant audientiam flagitare, publicantes semetipsos ad multorum conscientias, in quo uel sue solius satis poterant confundi iudicio. Non fuit qui retunderet attritas frontes; et ideo plures facti sunt, et magis induruerunt. Sed et nescio quomodo uitiosus conscientias uitiosorum non refugit: et ubi omnes sordent, unius fetor minime sentitur.  Quis enim unquam, uerbi causa, auarum auarus, immundum immundus, luxuriosum luxuriosus erubuit? Plena est ambitiosis Ecclesia: non est iam quod horreat in studiis et molitionibus ambitionis, non plus quam spelunca latronis in spoliis uiatorum.



CAPUT XI. In aduocatos et procuratores, qui ex iniquitate questum faciunt, seuere animaduertendum.

14. Si Christi discipulus es, ignoscat zelus tuus, exsurgat auctoritas aduersus impudentiam hanc et  generalem pestem. Intuere Magistrum sic facientem, et audi dicentem: Qui mihi ministrat, me sequatur . Non parat aures ut audiat, sed flagellum quo feriat. uerba nec facit, nec recipit. Nec enim sedet iudicans, sed insequitur puniens. Causam tamen non tacet, quod uidelicet domum orationis, negotiationis fecissent. Ergo et tu fac similiter. Erubescant uultum tuum istiusmodi negotiatores, si fieri potest: si non, timeant. Et tu flagellum tenes. Timeant nummularii, nec fidant in nummis, sed diffidant; abscondant es suum a te, scientes effundere, quam accipere paratiorem. Hoc studiose et constanter agendo, multos lucrifacies, turpium sectatores lucrorum honestioribus officiis uindicando: multos, ne uel audeant huiusmodi attentare, seruabis. Adiice  illud, quod non parum proficiet et ad ferias quas tibi suadeo. Ita nempe non pauca tibi momenta temporum redimes ad uacandum considerationi, quedam, ut dixi, negotia nec audiendo, quedam aliis committendo: que tua digna putaueris audientia, fideli quodam et accommodo ipsi cause compendio terminando. De qua consideratione his addere aliqua cogito, sed sub alterius sane principio libri: atque hic sit finis istius, ne duplo te oneret minus suauis oratio, si longa fuerit.



LIBER SECUNDUS.



416 CAPUT PRIMUM. Apologiam instituit, ob infelicem successum expeditionis in Terram-Sanctam suscepte.


1. Memor promissi mei, quo ecce iam aliquamdiu teneor apud te, uir optime, papa Eugeni, uolo absoluere me uel sero. Puderet dilationis, si mihi conscius forem incurie, aut contemptus. Non ita est: sed incidimus, ut ipse nosti, in tempus graue  , quod  et ipsi pene uiuendi usui uidebatur indicere cessationem, nedum studiis; cum scilicet Dominus prouocatus peccatis nostris, ante tempus quodammodo uisus sit iudicasse orbem terre, in equitate quidem, sed misericordie sue oblitus. Non pepercit populo suo, non suo nomini. Nonne dicunt in gentibus, Ubi est Deus eorum?  Nec mirum. Ecclesie filii, et qui christiano censentur nomine, prostrati  sunt in deserto, aut interfecti gladio, aut fame consumpti. Effusa est contentio  super principes, et Dominus errare fecit eos in inuio, et non in uia . Contritio et infelicitas in uiis eorum ; pauor, et meror, et confusio in penetralibus regum ipsorum. Quam confusi pedes annuntiantium pacem, annuntiantium bona ! Diximus, Pax, et non est pax: promisimus bona, et ecce turbatio. Quasi uero temeritate in opere isto, aut leuitate usi simus. Cucurrimus plane in eo, non quasi in incertum, sed iubente te, imo per te Deo. Quare ergo ieiunauimus, et non aspexit? humiliauimus animas nostras, et nesciuit? Nam in his omnibus non est auersus furor eius, sed adhuc manus eius extenta. Quam patienter interim adhuc  audit uoces sacrilegas, et Aegyptios blasphemantes, quia callide eduxit eos, ut occideret in deserto?  Et quidem iudicia Domini uera ; quis nesciat? At iudicium hoc abyssus tanta, ut uidear mihi non immerito pronuntiare beatum, qui non fuerit scandalizatus in eo.

2 Et quomodo tamen humana temeritas audet reprehendere, quod minime comprehendere ualet? Recordemur supernorum iudiciorum, que a seculo sunt, si forte sit consolatio. Nam quidam ita dixit: Memor fui iudicio rum tuorum a seculo, Domine, et consolatus sum . Rem dico ignotam nemini, et nunc nemini notam. Nempe sic se habent mortalium corda: quod scimus cum necesse non est, in necessitate nescimus. Moyses educturus populum  de terra Aegypti, meliorem illis pollicitus est terram . Nam quando ipsum aliter sequeretur populus, solam sapiens terram? Eduxit; eductos tamen in terram, quam promiserat, non introduxit. Nec est quod ducis temeritati imputari queat tristis et inopinatus euentus. Omnia faciebat Domino imperante, Domino cooperante, et opus confirmante sequentibus signis. Sed populus ille, inquis, dure ceruicis fuit, semper contentiose agens contra Dominum, et Moysen seruum eius. Bene, illi increduli et rebelles; hi autem quod? Ipsos interroga. Quid me dicere opus est, quod fatentur ipsi? Dico ego unum. Quid poterant proficere, qui semper reuertebantur, cum ambularent? Quando et isti per  totam uiam non redierunt corde in Aegyptum? Quod  si illi ceciderunt et perierunt propter iniquitatem suam, miramur istos eadem facientes, eadem passos? Sed nunquid illorum casus aduersus promissa Dei? Ergo nec istorum. Neque enim aliquando promissiones Dei iustitie Dei preiudicant. Et audi aliud.

3. Peccauit Beniamin: accinguntur relique tribus ad ultionem, nec sine nutu Dei. Designauit denique ipse ducem preliaturis. Itaque preliantur, freti et manu ualidiori, et causa potiori, et, quod his maius est, fauore diuino. At quam terribilis Deus in consiliis super filios hominum!  Terga dedere sceleratis ultores sceleris, et paucioribus plures. Sed recurrunt ad Dominum. Et Dominus ad eos: Ascendite, inquit. Ascendunt denuo, denuoque fusi et confusi sunt. Ita Deo primum quidem fauente, secundo  et iubente, iusti iustum certamen ineunt, et succumbunt. Sed quo inferiores certamine, eo fide superiores inuenti sunt. Quid putas de 417 me facerent isti, si meo hortatu  iterato ascenderent, iterato succumberent? quando me audirent monentem tertio repetere iter, repetere opus, in quo semel iam, et secundo frustrati forent? Et tamen Isrelite unam et alteram non reputantes frustrationem, tertio parent, et superant . Sed dicunt forsitan isti: Unde scimus quod a Domino sermo egressus sit? Que signa tu facis, ut credamus tibi? Non est quod ad ista ipse respondeam: parcendum uerecundie mee  . Responde tu pro me et pro te ipso, secundum ea que audisti, et uidisti; aut certe secundum quod tibi inspirauerit Deus.

 Sed forte miraris me prosequi ista, qui aliud proposueram. Facio non oblitus propositi, sed quod a proposito non iudicem aliena. Nempe de consideratione, ut memini, sermo mihi ad tuam Dignationem. Et sane magna ista res, et egens consideratione non minima. Quod si res magnas a magnis considerari oportet, cui eque, ut tibi, id studii competit, qui parem super terram non habes? Sed tu secundum sapientiam et potestatem datam tibi desuper, facies de hoc. Non est mee humilitatis dictare tibi sic uel sic fieri quidquam. Sufficit intimasse oportere aliquid fieri, unde et Ecclesia consoletur, et obstruatur os loquentium iniqua. Hec pauca uice apologie dicta sint, ut ipsa qualiacumque habeat conscientia  tua ex me, unde habeat me excusatum, et te pariter,  etsi non apud eos qui facta ex euentibus estimant, certe apud te ipsum. Perfecta et absoluta cuique excusatio, testimonium conscientie sue. Mihi pro minimo est ut ab illis iudicer, qui dicunt bonum malum, et malum bonum, ponentes lucem tenebras, et tenebras lucem . Etsi necesse sit unum fieri e duobus, malo in nos murmur hominum, quam in Deum esse. Bonum mihi, si dignetur me uti pro clypeo. Libens excipio in me detrahentium linguas maledicas, et uenenata spicula blasphemorum, ut non ad ipsum perueniant. Non recuso inglorius fieri, ut non irruatur in Dei gloriam. Quis mihi det gloriari in uoce illa: Quoniam propter te sustinui opprobrium, operuit confusio faciem meam? Gloria mihi est, consortem fieri Christi, cuius illa  uox est: Opprobria exprobrantium tibi ceciderunt super me . Nunc iam recurrat stilus ad suam materiam, et in ea que proposueramus, suo tramite gradiatur oratio.



CAPUT II. Considerationis a contemplatione distinctio.

5. Et primo quidem ipsam considerationem quid dicam, considera. Non enim idem per omnia quod contemplationem intelligi uolo; quod hec ad rerum certitudinem, illa ad inquisitionem magis se habeat. Iuxta quem sensum potest contemplatio quidem definiri, uerus certusque intuitus animi de quacunque re, siue apprehensio ueri non dubia. Consideratio autem, intensa ad inuestigandum cogitatio, uel intentio animi uestigantis uerum. Quanquam solebant  ambe pro inuicem indifferenter usurpari.



CAPUT III. Considerationis quatuor puncta designat.

6. Iam quod ad considerationis attinet fructum, quatuor, ut occurrunt, tibi consideranda reor: te, que sub te, que circa te, que supra te sunt. A te tua consideratio inchet, ne frustra extendaris in alia, te neglecto. Quid tibi prodest si uniuersum mundum lucreris, te unum perdens?  Etsi sapiens sis, deest tibi ad sapientiam, si tibi non fueris. Quantum uero? Ut quidem senserim ego, totum. Noueris licet omnia mysteria, noueris lata terre, alta celi, profunda maris; si te nescieris, eris similis edificanti sine fundamento, ruinam,  non structuram faciens. Quidquid exstruxeris extra te, erit instar congesti pulueris, uentis obnoxium. Non ergo sapiens, qui sibi non est. Sapiens sibi sapiens erit: et bibet de 418 fonte putei sui primus ipse. A te proinde incipiat tua consideratio; non solum autem, sed et in te finiatur. Quocunque euagetur, ad te reuocaueris eam cum salutis fructu.  Tu primus tibi, tu ultimus. Sume exemplum de summo omnium Patre, uerbum suum et emittente [al. ex se emittente], et retinente. uerbum tuum, consideratio tua: que si procedit, non recedat. Sic progrediatur, ut non egrediatur; sic exeat, ut non deserat. In acquisitione salutis nemo tibi germanior unico matris tue. Contra salutem propriam cogites nichil. Minus dixi, Contra: Preter, dixisse debueram. Quidquid se considerationi offerat, quod non quoquo modo ad tuam ipsius salutem pertineat, respuendum.



CAPUT Iu. Notitiam sui ipsius triplici consideratione sui complectitur; et primum quidem considerationis membrum hic exsequitur.

7. Et hec tui consideratio in tria quedam diuiditur, si consideres quid, quis, et qualis sis. Quid in  natura, quis in persona, qualis in moribus. Quid, uerbi gratia, homo. Quis, Papa, uel summus Pontifex. Qualis, benignus, mansuetus, uel quidquid tale. Quanquam primum illud, philosophicum sit magis quam apostolicum uestigare; attamen est in definitione hominis, quem dicunt animal rationale, mortale: quod diligentius intueri si libet, licet. Non est quod tue in eo aut professioni obuiet, aut dignitati: est uero quod saluti afferre queat. Nam consideranti duo hec simul, rationale, mortaleque; is tibi exinde occurrit fructus, ut et mortale, quod in te est rationale humiliet; et rursum rationale, mortale confortet: quod neutrum neglectui erit homini circumspecto. Si qua adhuc presens consideranda requirit  locus, tractabuntur infra, et forte utilius ex partium collatione.



CAPUT u. Alterum membrum considerationis sui proponit: nempe, Quis sit, et unde.

8. Nunc quis sis, et de quo sis factus, aduertendum. Quanquam quod dixi, de quo, id mihi pretereundum putem, tue potius relinquendum agnitioni. Illud dico indignum tibi, citra perfectum agere de tanta assumpta perfectione. Quidni erubescas minimus inueniri in magnis, qui te recordaris magnum in minimis exstitisse? Non es oblitus prime [al. add. tue] professionis: non excidit menti que subducta est manui, sed ne affectui quidem. Ipsam ad singula tua imperia, iudicia, instituta, habere pre oculis  non erit inutile. Hec te consideratio facit honoris contemptorem in honore ipso. Atque id magnum. Non recedat a pectore: clypeus est tibi uel a sagitta illa, Homo cum in honore esset, non intellexit . Loquere ergo tibi: Abiectus eram in domo Dei mei. Quale est hoc, de paupere et abiecto leuari super gentes et regna  ? Quis ego, aut que  domus patris mei, ut sedeam excelsis sublimior? Sane qui dixit mihi: Amice, ascende superius , amicum fore fidit. Si minus inueniar, non expedit quidem. Qui eleuauit, et deiicere potest. Sera querela: Quoniam eleuans allisisti me . Non est quod blandiatur celsitudo, ubi sollicitudo maior. Illa discrimen intendit, hec amicum probat. Huic accingamur, si nolumus tandem cum rubore nouissimum locum tenere.



CAPUT uI. Quale debeat esse procerum Ecclesie studium.

9. Factum superiorem dissimulare nequimus; sed enim ad quid omnimodis attendendum. Non enim ad dominandum opinor. Nam et propheta, cum similiter leuaretur, audiuit: Ut euellas et destruas, et disperdas  et dissipes, et edifices et plantes . Quid horum fastum sonat? Rusticani magis sudoris schemate quodam labor spiritualis expressus est. Et nos igitur 419, ut multum [al. ut non multum] sentiamus de nobis, impositum senserimus ministerium, non dominium datum. Non sum ego maior propheta; et si forte par potestate, sed meritorum non est comparatio. Hec loquere tibi, et doce te ipsum, qui alios doces. Puta te uelut unum aliquem ex prophetis. An non satis ad te? Et nimium. Sed gratia Dei es id quod es. Quid? Esto quod propheta: nunquid plus quam propheta? Si sapis, eris contentus mensura quam tibi mensus est Deus. Nam quod amplius est, a malo est. Disce exemplo prophetico presidere non tam ad imperitandum, quam ad factitandum quod  tempus requirit. Disce sarculo tibi opus esse, non sceptro, ut opus facias prophete. Et quidem ille non regnaturus ascendit, sed exstirpaturus. Putasne et tu [al. add. non] inuenias aliquid elaborandum in agro Domini tui? Et plurimum. Non plane totum quiuere emundare [al. emendare] Prophete: aliquid filiis suis Apostolis quod agerent reliquerunt; aliquid ipsi parentes tui tibi. Sed nec tu ad omne sufficies. Aliquid profecto tuo relicturus es successori, et ille aliis, et alii aliis usque in finem. Circa undecimam denique horam operarii otii arguuntur, et mittuntur in uineam. Antecessores tui Apostoli audierunt, quia messis quidem multa, operarii uero pauci . Paternam tibi uindicato hereditatem. Nam si filius, et heres . Ut probes heredem,  euigila ad curam; et non otio torpeas, ne et tibi dicatur: Quid hic stas tota die otiosus? 

10. Multo minus inueniri oportet aut deliciis resolutum, aut resupinum pompis. Nihil horum tibi tabule testatoris assignant. Sed quid? Si illarum tenore contentus sis, curam potius hereditabis et operam, quam gloriam et diuitias. Blanditur cathedra? Specula est. Inde denique superintendis, sonans tibi episcopi nomine non dominium, sed officium.  Quidni loceris in eminenti, unde prospectes omnia qui speculator super omnia constitueris? Enim uero prospectus iste procinctum parit, non otium. Quo modo [al. quando] libet gloriari, ubi otiari non licet? Nec locus est otio, ubi sedula urget sollicitudo omnium Ecclesiarum. Nam quid tibi aliud dimisit sanctus Apostolus? Quod habeo, inquit, hoc tibi do. Quid illud? Unum scio: non est aurum neque argentum, cum ipse dicat: Argentum et aurum non est mihi . Si habere contingat, utere non pro libitu, sed pro tempore. Sic eris utens illis, quasi non utens. Ipsa quidem, quod ad animi bonum spectat, nec bona sunt, nec mala: usus tamen horum bonus, abusio mala, sollicitudo peior, questus turpior. Esto, ut alia quacunque ratione hec tibi uindices: sed  non apostolico iure. Nec enim tibi ille dare quod non habuit potuit. Quod habuit, hoc dedit, sollicitudinem, ut dixi, super Ecclesias. Nunquid dominationem? Audi ipsum. Non dominantes, ait, in clero, sed forma facti gregis . Et ne dictum sola humilitate putes, non etiam ueritate, uox Domini est in Euangelio: Reges gentium dominantur eorum, et qui potestatem habent super eos, benefici uocantur: et infert: uos autem non sic . Planum est: Apostolis interdicitur dominatus.

11. I ergo tu, et tibi usurpare aude aut dominans apostolatum, aut apostolicus dominatum. Plane ab alterutro prohiberis. Si utrumque simul habere uoles, perdes utrumque. Alioquin non te exceptum [al. exemptum] illorum numero putes, de quibus queritur  Deus sic: Ipsi regnauerunt, et non ex me; principes exstiterunt, et ego non cognoui . Iam si regnare sine Deo iuuat, habes gloriam, sed non apud Deum. At si interdictum tenemus, audiamus edictum. Qui maior est uestrum, fiat sicut iunior; et qui precessor est, sicut qui ministrat. Forma apostolica hec est: dominatio interdicitur, indicitur ministratio, que et commendatur ipsius exemplo Legislatoris, qui secutus adiungit: Ego autem in medio uestrum sum, tanquam qui ministrat . Quis se iam titulo hoc inglorium putet, quo se prior Dominus glorie presigniuit? Merito Paulus gloriatur in eo, dicens: Ministri Christi sunt, et ego. Et addit: Ut minus sapiens dico, plus ego. In laboribus plurimis, in carceribus abundantius, in plagis supra modum, in  mortibus frequenter . O preclarum 420 ministerium! Quo non id gloriosius principatu? Si gloriari oportet, forma tibi sanctorum prefigitur, Apostolorum proponitur gloria. Paruane tibi illa uidetur? Quis mihi tribuat similem fieri in gloria sanctorum? Clamat propheta: Mihi autem nimis honorificati sunt amici tui, Deus; nimis confortatus est principatus eorum . Clamat Apostolus: Mihi autem absit gloriari nisi in cruce Domini nostri Iesu Christi! 

 12. Hoc glorieris opto semper optimo genere glorie, quod Apostoli, quod Prophete delegere sibi, transmisere [al. reliquere] tibi. Agnosce hereditatem tuam in Christi cruce, in laboribus plurimis. Felix qui dicere potuit: Plus omnibus laboraui . Gloria est, sed nil in ea inane, nil molle, nil resupinum. Si labor terret, merces inuitet. Unusquisque enim secundum suum laborem mercedem accipiet. Et si ille plus omnibus laborauit, non tamen totum elaborauit, et adhuc locus est. Exi in agrum Domini tui, et considera diligenter, quantis hodieque de ueteri maledicto siluescat spinis ac tribulis. Exi, inquam, in mundum: ager est enim mundus, isque creditus tibi. Exi in illum, non tanquam dominus, sed tanquam uillicus,  uidere et procurare unde exigendus es rationem. Exi [al. add. autem], dixerim, quibusdam tue passibus intente sollicitudinis, et sollicite intentionis. Neque enim ipsi qui iussi sunt ire in orbem uniuersum, orbem circumierunt presentia corporis, sed mentis prouidentia. Et tu leua oculos quosdam considerationis tue, et uide regiones, si non sunt magis sicce ad ignem, quam albe ad messem. Quam multe, quas putaueras fruges, diligenter inspecte, uepres potius apparebunt? Imo ne uepres quidem: annose et ueternose arbores sunt, sed non profecto fructifere; nisi forte glandium aut siliquarum, quas porci manducant. Quousque occupant terram? Nonne, si exis et cernis ista, pudebit otiosam iacere securim; pudebit sine causa falcem apostolicam accepisse?

 13. In hunc quondam agrum Isaac patriarcha exierat, cum primum Rebecca occurrit ei: et, ut Scriptura habet, Exierat ad meditandum . Ille ad meditandum, tu ad exstirpandum egrediaris necesse est. Tibi iam precessisse meditatio debet: tempus faciendi pre manibus. Si nunc hesitare [al. cogitare] incipias, id quidem sero. Ante, iuxta consilium Saluatoris, sedisse debueras, ante estimasse opus, metiri uires, ponderasse sapientiam, merita comparasse, sumptus computasse uirtutum. Age ergo, puta tempus putationis adesse, si tamen meditationis preiuit. Si cor mouisti, mouenda iam lingua, mouenda est et manus. Accingere gladio tuo, gladio spiritus, quod est uerbum Dei .  Glorifica manum et brachium dextrum in faciendo uindictam in nationibus, increpationes in populis, in alligando reges eorum in compedibus, et nobiles eorum in manicis ferreis. Si hec facis, honorificas ministerium tuum, et ministerium te. Non mediocris iste principatus. Exturbare est hoc malas bestias a terminis tuis, quo greges tui securi in pascua educantur. Domabis lupos, sed ouibus non dominaberis. Pascendas utique, non premendas sucepsisti. Si bene considerasti quis sis, hec te oportere facere non ignoras. Porro scienti et non facienti, peccatum est tibi . Non es oblitus ubi legeris: Seruus sciens uoluntatem domini sui, et non faciens [al. add. digna], plagis uapulabit multis . Sic Prophete, sic Apostoli factitabant. Fortes  fuere in bello, non molles in sericis. Si filius es Apostolorum et Prophetarum, et tu fac similiter. uindica tibi nobile genus similibus moribus; quod non aliunde nobile, quam morum ingenuitate, et fidei fortitudine fit. Per hanc uicerunt regna, operati sunt iustitiam, adepti sunt repromissiones . Hoc chirographum paterne tue hereditatis, quod tibi euoluimus, ubi inspicias portionem [al. add. substantia] que te contingit. Induere fortitudinem, et hereditasti. Posside fidem, posside pietatem, posside sapientiam, sed sapientiam sanctorum , et habes quod tuum est. Habes sine defraudatione integrum paternum fundum. Pretiosissimus fundus uirtus est. Bonus fundus humilitas in quo 421 omne edificium spirituale  constructum crescit in templum sanctum in Domino. Per hanc nonnulli possedere etiam portas inimicorum. Que enim uirtutum eque potest demonum omnem debellare superbiam, tyrannidem hominum? Ceterum cum omni indifferenter persone hec sit quedam turris fortitudinis a facie inimici; nescio quo pacto tamen uis eius maior in maioribus, et in clarioribus clarior comprobatur. Nulla splendidior gemma, in omni precipue ornatu summi Pontificis. Quo enim celsior ceteris, eo humilitate apparet illustrior et se ipso.



CAPUT uII. Resumens priorem questionem, quis sit, diligentius expendit.

15. Arguar forsitan, quod non satis primis explicitis  partibus, in secundas nescio quomodo stilus excurrerit, describere inchoans qualem te oporteat esse, cum necdum, quis sis, plenius expressisset. Credo erubescens in summo positum apice uideri hominem nudum, festinauit induere insignibus suis. Absque his nempe eo deformior, quo illustrior pares. Nunquid potest abscondi ciuitatis supra montem posite desolatio, aut latere fumus lucerne exstincte super candelabrum? Simia in tecto, rex fatuus in solio sedens. Et nunc audi canticum meum, et quidem minus suaue, sed salutare. Monstruosa res gradus summus, et animus infimus: sedes prima, et uita ima; lingua magniloqua, et manus otiosa; sermo multus, et fructus nullus; uultus grauis, et actus leuis; ingens auctoritas, et nutans stabilitas. Admoui  speculum: fedus se in eo uultus agnoscat: tu tuum gaude dissimilem inueniri. Inspice tamen et tu, ne forte, etsi sit unde merito placeas tibi, etiam in quo debeas displicere, non desit. uolo glorieris testimonio conscientie tue, sed non minus ut eodem ipso humilieris. Rara uox, Nihil mihi conscius sum . Cautior in bonis ambulas, si et mala non lateant. Quamobrem, ut dixi, noueris te, ut inter angustias que non desunt, fruaris conscientie bono; magis autem ut scias quid desit tibi. Nam cui non desit? Omnia illi desunt, qui nichil sibi desse putat. Quid si summus Pontifex sis? Numquid quia summus Pontifex, ideo summus? Infimum noris esse, si summum putas. Quis summus? Cui addi non possit.  Grauiter erras, si te illum existimes. Absit. Non tu de illis es qui dignitates uirtutes putant. Tibi ante experta uirtus, quam dignitas fuit. Augustis relinquito illam sententiam, aliisque, qui diuinis [al. diuis] coli honoribus non timuerunt: uerbi gratia. Nabuchodonosor, Alexandro, Antiocho, Herodi. Tu uero considera non consummatione summum te dici, sed comparatione. Nec me putes comparationem dicere meritorum, sed ministeriorum. Sic te existimet homo, ut ministrum Christi, et  summum plane inter ministros. Alias niti te ad summam uelim, non putare summum, aut uelle putari antequam sis. Nam quomodo proficis, si iam sufficis tibi? Non sit proinde tibi aut pigrum uestigare quid desit, aut fateri  quod desit uerecundum. Loquere et tu uoce antecessoris tui, Non quod iam acceperim, aut iam perfectus sim: et rursum, Ego me non arbitror comprehendisse . Hec scientia sanctorum: hec longe ab illa que inflat. Hanc qui apponit, apponit et dolorem : sed dolorem hunc nemo unquam sapiens subterfugit. Est quippe medicinalis dolor, per quem stupor ille lethalis animi duri et penitentis extunditur. Et ideo sapiens, qui dicere potuit: Et dolor meus in conspectu meo semper . Nunc iam repetende reliquie, si que sunt, loci illius, a quo paulo ante diuertimus.



422 CAPUT uIII. De pontificie dignitatis et potestatis excellentia disserit.


15. Age, indagemus adhuc diligentius qui [al. quis] sis, quam geras uidelicet pro tempore personam in Ecclesia Dei. Quis es? Sacerdos magnus, summus Pontifex. Tu princeps episcoporum, tu heres Apostolorum, tu primatu Abel, gubernatu Ne, patriarchatu Abraham, ordine Melchisedech, dignitate Aaron, auctoritate Moyses, iudicatu Samuel, potestate Petrus, unctione Christus. Tu es cui claues tradite, cui oues credite sunt. Sunt quidem et alii celi ianitores, et gregum pastores: sed tu tanto gloriosius, quanto et differentius utrumque pre ceteris nomen hereditasti. Habent illi sibi assignatos greges, singuli singulos: tibi  uniuersi crediti, uni unus  . Nec modo ouium, sed et pastorum tu unus omnium pastor. Unde id probem queris? Ex uerbo Domini. Cui enim, non dico episcoporum, sed etiam Apostolorum sic absolute et indiscrete tote commisse sunt oues? Si me amas, Petre, pasce oues meas . Quas? illius uel illius populos ciuitatis, aut regionis, aut certi [al. certe] regni? Oues meas, inquit. Cui non planum, non designasse aliquas, sed assignasse omnes? Nihil excipitur, ubi distinguitur  nichil. Et forte presentes ceteri condiscipuli erant, cum committens uni, unitatem omnibus commendaret in uno grege et uno pastore, secundum illud: Una est columba mea, formosa mea, perfecta mea . Ubi unitas, ibi perfectio. Reliqui numeri perfectionem non habent, sed diuisionem, recedentes ab unitate. Inde est quod alii singuli singulas sortiti sunt plebes, scientes sacramentum. Denique Iacobus, qui uidebatur columna Ecclesie, una contentus est Hierosolyma, Petro uniuersitatem cedens. Pulchre uero ibi positus est suscitare semen defuncti fratris, ubi occisus est ille: nam dictus est frater Domini . Porro cedente Domini fratre, quis se alter ingerat Petri prerogatiue?

 16. Ergo, iuxta canones tuos, alii in partem sollicitudinis  , tu in plenitudinem potestatis uocatus es. Aliorum potestas certis arctatur limitibus: tua extenditur et in ipsos, qui potestatem super alios acceperunt. Nonne, si causa exstiterit, tu episcopo celum claudere, tu ipsum ab episcopatu deponere etiam et tradere satane potes? Stat ergo inconcussum priuilegium tuum tibi tam in datis clauibus, quam in ouibus commendatis. Accipe aliud, quod nichilominus prerogatiuam [al., ipsum] confirmat tibi. Discipuli nauigabant, et Dominus apparebat in littore; quodque iucundius erat, in corpore rediuiuo. Sciens Petrus quia Dominus est, in mare se misit, et sic uenit ad ipsum, aliis nauigio peruenientibus . Quid istud? Nempe signum singularis pontificii  Petri, per quod non nauem unam, ut ceteri quique suam, sed seculum ipsum susceperit gubernandum. Mare enim seculum est; naues, Ecclesie. Inde est quod altera uice instar Domini gradiens super aquas, unicum se Christi uicarium designauit  , qui non uni populo, sed cunctis preesse deberet: siquidem aque multe, populi multi . Ita cum quisque ceterorum habeat suam, tibi una commissa est grandissima nauis; facta ex omnibus ipsa uniuersalis Ecclesia, toto orbe diffusa.



CAPUT IX. Proprie nature considerationem commendat.

17. En quis es. Sed noli obliuisci etiam quid? Nam et ego non sum oblitus, id me promisisse repetiturum in opportunitate. Quam opportune cum eo  qui es, etiam quod ante eras, consideras! Quid dico, eras? Et nunc es. Quid desinas intueri, quod non desisti esse? Una sane consideratio est, quid fueris, et quid sis: nam quis sis factus, altera. Non oportet ut ista extundat 423 illam in scrutinio tui. Es enim, ut dixi, adhuc quod eras: et non minus hoc es, quam quod factus es post, forte et magis. Denique illud natus es, mutuatus hoc, non in hoc mutatus. Non reiectum illud, sed istud adiectum. Tractemus  utrumque simul: nam, ut prefatum me memini, collate ex inuicem ambe res utiliores fient. Dixi supra consideranti quid sis, naturam occurrere, qua es homo: nam homo natus es. Porro percunctanti quis, persone respondebitur nomen, quod es episcopus: quod quidem factus, non natus es. Quid tibi horum uidetur ad purum esse tui, et ad te principalius pertinere? quod factus, an quod natus? Nonne quod natus? Hoc ergo consulo consideres [al., considera] maxime, quod maxime es, hominem uidelicet, quod et natus es.

18. Nec modo quid natus, sed et qualis natus, oportet attendas, si non uis tue considerationis fructu et utilitate fraudari. Tolle proinde nunc hereditaria hec perizomata ab initio maledicta. Dirumpe  uelamen foliorum celantium ignominiam, non plagam curantium. Dele fucum fugacis honoris huius, et male colorate nitorem glorie, ut nude nudum consideres, quia nudus egressus es de utero matris tue . Nunquid infulatus? numquid micans gemmis, aut floridus sericis, aut coronatus pennis, aut suffarcinatus metallis? Si cuncta hec, ueluti nubes quasdam matutinas, uelociter transeuntes et cito pertransituras, dissipes et exsuffles a facie considerationis tue, occurret tibi homo nudus, et pauper, et miser, et miserabilis; homo dolens quod homo sit, erubescens quod nudus sit, plorans quod natus sit, murmurans quod sit; homo natus ad laborem , non ad honorem; homo natus de  muliere, et ob hoc cum reatu; breui uiuens tempore, ideoque cum metu; repletus multis miseriis , et propterea cum fletu. Et uere multis, quia corporis et anime simul. Quid enim calamitate uacat nascenti in peccato, fragili corpore, et mente sterili? uere ergo repletus, cui infirmitas corporis, et fatuitas cordis cumulatur traduce sordis, mortis addictione. Salubris copula, ut cogitans te summum Pontificem, attendas pariter uilissimum cinerem non fuisse, sed esse. Imitetur cogitatio naturam; imitetur et, quod dignius est, Auctorem nature, summa imaque consocians. Nonne natura in persona hominis uili limo uite spiraculum colligauit? Nonne Auctor nature in sui persona uerbum limumque contemperauit? Ita tibi sume formam tam de nostre concretione  originis, quam de sacramento redemptionis: ut altus sedens, non alta sapiens sis, sed humilia de te sentiens, humilibusque consentiens.



CAPUT X. Tertium membrum considerationis sui, nempe Qualis sit, exponit.

19. Proinde si consideras quantus es, cogita etiam qualis et maxime. Hec te sane consideratio tenet in te; nec a te auolare sinit, non ambulare in magnis, neque in mirabilibus super te. In te consistito. Non infra deiici, non attolli supra, non euadere in longius, non extendi in latius. Tene medium, si non uis perdere modum. Locus medius tutus est. Medium sedes modi, et modus uirtus. Omnem extra modum mansionem [al., habitationem], sapiens exsilium reputat.  Propterea non est illi habitare in longo, quod ultra modum sit: sed ne in lato quidem quod extra sit: porro nec in alto uel imo, quod alterum supra, alterum infra sit. Denique et longitudo exterminium habere solet, et dilatatio scissuram, et altitudo ruinam, et profundum absorptionem. Dico hec planius, ne me putes ea loqui que Apostolus comprehendere hortatur cum omnibus sanctis, longitudinem, latitudinem, sublimitatem, et profundum, : quod alterius erit et disputationis, et temporis . Nunc autem longum dico, cum sibi homo longiorem promittit uitam; latum, cum in superfluas animus distenditur curas; altum, cum de se plus presumit; profundum, cum se plus deiicit. Qui ergo longa sibi metitur  424 tempora, nonne uere ingreditur iter exterminii, transiens uite terminos productiori sollicitudine? Inde est, quod homines in presenti a sese exsules per obliuionem, in alia per inanem sollicitudinem migrant secula, non profutura, imo nec futura. Similiter animus distentus in multa, multis laceretur curis necesse est. Nempe immoderata extensio extenuationem, et extenuatio nimia scissionem facit. Iam uero alta presumptio, quid nisi ruinosa precipitatio est? Legisti namque, Ante ruinam exaltatur cor . Quid e regione nimie pusillanimitatis deiectio, nisi desperata quedam absorptio est? In hanc fortis non deiicietur. Prudens longioris uite non abducetur incerto. Modestus  moderabitur curas, temperabit a superfluis, non deerit necessariis. Porro iustus altiora se non presumet, sed loquetur cum iusto: Si iustus fuero, non leuabo caput .



CAPUT XI. Serium examen sui Pontifici serio commendat.

20. Tu ergo in hac consideratione tui caute ambules, et tota equitate uerseris, ut nec plus uero tibi tribuas, nec plus iusto parcas. Porro plus uero tribuis, non modo arrogando tibi quod non habes bonum, sed et quod habes adscribendo. uigilanter discerne, qualis ex te, et qualis sis dono Dei; et non sit in spiritu tuo dolus. Erit autem, nisi fideliter partiens, tua tibi, et que sunt Dei, Deo sine fraude resignes. Ex te mala, bona a Domino esse, persuasum  tibi non ambigo. Sane inter considerandum qualis sis, etiam qualis fueris ad memoriam reuocandum. Conferenda posteriora prioribus. Profecerisne in uirtute, in sapientia, in intellectu, in suauitate morum; an ab his forte  defeceris. Patientior sis, an impatientior solito, iracundior leniorne, insolentior an humilior, affabilior an austerior, exorabilior an difficilior, pusillior animo an magnanimior, serius magis an plusculum dissolutus, timoratior an forte fidentior quam oportet. Quam latus tibi patet campus in hoc genere considerandi! Memoro ego pauca, ueluti quedam seminaria proferens; non tamen ipse serens, sed dans semen serenti. Oportet innotescat tibi zelus tuus, clementia tua, discretio quoque moderatrix earumdem uirtutum,  qualis uidelicet in donandis iniuriis, qualis sis in ulciscendis, quam in utroque prouidus modi, loci, temporis obseruator. Prorsus consideranda tria hec in usu uirtutum harum; ne non sint uirtutes, si preter hec reperiantur: nempe eiusmodi, non natura uirtutes, sed usus facit. Nam ex se indifferentes esse noscuntur. Tuum est, aut abutendo et confundendo facere uitia; aut bene ordinateque utendo, uirtutes. Solent discretionis oculo caligante alterutrum sibi preripere loca, terminos occupare. Porro caliginis due sunt cause, ira et mollior affectus. Is iudicii censuram eneruat, illa precipitat. Quomodo ab altero non periclitetur, aut pietas clementie, aut zeli rectitudo? Turbatus pre ira oculus clementer nil intuetur; suffusus fluxa quadam et muliebri  mollitie animi rectum non uidet. Non eris innocens, si aut punias eum cui forte parcendum esset, aut parcas ei qui fuerat puniendus.



CAPUT XII. Neque in prosperis animum nimis laxandum, neque in aduersis deficiendum.

21. In tribulationibus quoque qualem te inueneris nolo dissimules. Si constantem in tuis, condolentem in alienis gaude. Recti cordis hoc; e regione peruersissimi, si cum in propriis deprehendaris fortasse impatiens, minime tamen in alienis compatiens sentiaris. Quid in prosperis? nichilne est quod considerationem sollicitet? Est utique si diligenter attendas, quam rarus semper exstiterit, qui non uel  modice in prosperitate animum relaxauerit a sui custodia et disciplina. 425 Quando hec incautis non fuit ad disciplinam, quod ignis ad ceram, quod  solis radius ad niuem uel glaciem? Sapiens Dauid, sapientior Salomon fuit: sed blandientibus nimis secundis rebus alter ex parte, alter ex toto desipuit. Magnus qui incidens in aduersa, non excidit uel parum a sapientia: nec minor cui presens felicitas si arrisit, non irrisit. Quanquam facilius inueneris qui sapientiam retinuerunt, contraria sibi fortuna, quam qui propitia non perdiderunt. Preferendus ille et magnus [al., magnis] est, cui inter prospera saltem risus indecentior, aut sermo insolentior, aut immoderatior cura uestis uel corporis non irrepsit.



CAPUT XIII. Ab otio et nugis uanisque sermonibus Pontificem dehortatur.

22. Etsi recte Sapiens hortatur sapientiam scribi  in otio , cauendum et in otio otium est. Fugienda proinde otiositas, mater nugarum, nouerca uirtutum. Inter seculares nuge, nuge sunt; in ore sacerdotis, blasphemie  . Interdum tamen si incidant ferende fortassis; referende nunquam. Magis interueniendum caute et prudenter nugacitati. Prorumpendum sane in serium quid, quod non modo utiliter, sed libenter audiant et supersedeant otiosis. Consecrasti os tuum Euangelio: talibus iam aperire illicitum, assuescere sacrilegium est. Labia sacerdotis, ait, custodiunt scientiam et legem requirunt de ore eius : non nugas profecto uel fabulas. uerbum scurrile quod faceti urbaniue nomine colorant, non sufficit peregrinari ab ore: procul et ab aure relegandum. Fede ad  cachinnos moueris, fedius moues. Porro detrahere, aut detrahentem audire, quid horum damnabilius sit, non facile dixerim.



CAPUT XIu. Personarum acceptionem in iudiciis summopere uitandam.


23. De auaritia non est quod tuum fatigem intuitum  , cum pecuniam tanquam paleam dicaris habere. Non prorsus, non est quod pro illa timeatur a iudiciis tuis. Sed est quod non minus sepe, nec noxie minus insidiari iudicantibus solet: de quo maxime, quid in tua lateat conscientia, latere te nolim. Quid illud sit queris? Acceptio personarum. Non parui te reum peccati existimes, si facies peccatorum sumis et non potius causas diiudicas meritorum. Est item uitium, cuius si te immunem sentis, inter omnes quos noui ex his qui cathedras  ascenderunt, sedebis me iudice solitarius: quia ueraciter singulariterque leuasti te supra te, iuxta prophetam. . Facilitas credulitatis hec est, cuius callidissime uulpecule magnorum neminem comperi satis cauisse uersutias. Inde eis ipsis pro nichilo ire multe, inde innocentium frequens addictio, inde preiudicia in absentes. Gratulor autem tibi: nec enim assentationis apud te uereor incurrere notam: gratulor, inquam, presidere te usque adhuc absque horum omnium querela multa: an et sine culpa, tu uideris. Nunc ad ea que sub te sunt, consideratio intendenda. At alterius principii hoc: siquidem tuis occupationibus sermo breuior competentior est.



LIBER TERTIUS.



426 CAPUT PRIMUM. Pontificis esse, non tam ut omnes suo dominio subiiciat, sed ut omnes, quantum fieri potest, ad Ecclesie gremium perducat.


1. Finis superioris libri huic principium ponit. Itaque iuxta promissum illius consideranda que sub te sunt. Quenam sint illa, non est quod a me querendum putes, sacerdotum optime Eugeni; rectius fortasse que non sint queras. Orbe exeundum ei qui forte uolet explorare que non ad tuam pertinent curam. Parentes tui destinati sunt non aliquas regiones, sed ipsum debellaturi orbem: Ite in orbem uniuersum , dictum est illis. Ipsi uero uendentes tunicas, emere gladios, ignitum eloquium et spiritum uehementem, arma potentia Deo. Quo non peruenerunt uictores inclyti, filii  excussorum? Quo non sagitte potentium acute cum carbonibus desolatoriis?  Et quidem in omnem terram exiuit sonus eorum, et in fines orbis terre uerba eorum   . Penetrabant  et incendebant uerba illa incensa igni, quem Dominus misit in terram . Occumbebant strenuissimi bellatores, sed non succumbebant: triumphabant et mortui. Nimis confortatus est principatus eorum : constituti sunt principes super omnem terram . Eis tu successisti in hereditatem. Ita tu heres et orbis hereditas. At quatenus hec portio te contingit, aut contigerit illos, id sobria consideratione pensandum. Non enim per omnem reor modum, sed sane quodam tenus  dispensatio tibi super illum credita est, non data possessio. Si pergis usurpare et hanc, contradicit tibi qui dicit: Meus est orbis terre et plenitudino eius . Non tu ille de quo propheta: Et erit omnis terra  possessio eius . Christus hic est, qui possessionem sibi uindicat, et iure creationis, et merito redemptionis, et dono Patris. Cui enim alteri dictum est, Postula a me, et dabo tibi gentes hereditatem  tuam, et possessionem tuam terminos terre . Possessionem et dominium cede huic: tu curam illius habe. Pars tua hec: ultra ne extendas manum.

2. Quid, inquis? non negas preesse et dominari uetas? Plane sic. Quasi non bene presit, qui preest in sollicitudine. Numquid non et uilla uillico et paruus dominus subiectus est pedagogo? Nec tamen uille ille, nec is sui domini dominus est. Ita et tu presis ut prouideas, ut consulas, ut procures, ut serues. Presis ut prosis; presis ut fidelis seruus et prudens, quem constituit Dominus super familiam suam. Ad quid? Ut des illis escam in tempore ; hoc est, ut dispenses, non imperes. Hoc fac et dominari ne affectes hominum homo, ut non dominetur  tui omnis iniustitia. At satis superque id intimatum supra, cum, quis sis, disputaretur. Addo tamen et hoc: nam nullum tibi uenenum, nullum gladium plus formido, quam libidinem dominandi. Certe ut multum tibi tribuas, si multum deceptus non es, nil te existimas plus accepisse a magnis Apostolis. Recordare nunc uocis illius: Sapientibus et insipientibus debitor sum . Et si non indebitam tibi ipsam censes, hoc quoque simul memento, debitoris molestum nomen seruienti potius, quam dominanti congruere. Seruus in Euangelio audit: Quantum debes domino meo?  Ergo si te agnoscis sapientibus et insipientibus non dominatorem, sed debitorem, curandum summopere tibi et tota uigilantia considerandum, quomodo et  qui non sapiunt sapiant et qui desipuere resipiscant. At nullum genus insipientie infidelitate, ut sic loquar, insipientius. Ergo 427 et infidelibus debitor es, Iudeis, Grecis [al. omit. Grecis] et Gentibus.

3. Interest proinde tua, dare operam quam possis, ut increduli conuertantur ad fidem, conuersi non auertantur, auersi reuertantur: porro peruersi ordinentur ad rectitudinem, subuersi ad ueritatem reuocentur: subuersores inuictis rationibus conuincantur, ut uel emendentur ipsi, si fieri potest; uel si non, perdant auctoritatem facultatemque alios subuertendi. Non omnino et ab hoc insipientium genere pessimo tibi dissimulandum. Dico autem hereticos schismaticosque: nam hi sunt subuersi, et subuersores;  canes ad scissionem, uulpes ad fraudem. Erunt, inquam, huiusmodi maxime tuo studio aut corrigendi, ne pereant; aut ne perimant, cercendi. Esto, de Iudeis excusat te tempus: habent terminum suum qui preueniri [al., preteriri] non poterit. Plenitudinem gentium preire oportet. Sed de ipsis gentibus quid respondes? Imo quid tua consideratio respondet tibi percunctanti sic? Quid uisum est patribus ponere metam Euangelio, uerbum suspendere fidei, donec infidelitas durat? Qua ratione, putamus, substitit uelociter currens sermo?  quis primus inhibuit hunc salutarem cursum? Et  illis causa forte quam nescimus, aut necessitas potuit obstitisse.

4. Nobis que dissimulandi ratio est? Qua fiducia, qua conscientia Christum non uel offerimus eis qui non habent? An ueritatem Dei in iniustitia detinemus? Et quidem quandoque perueniat gentium plenitudo necesse est. Exspectamus ut in eas incidat fides? Cui credere casu contigit? Quomodo credent sine predicante?  Petrus ad Cornelium, Philippus ad eunuchum missi sunt , et, si exemplum recentius queremus, Augustinus a beato Gregorio destinatus, formam fidei tradidit Anglis. Et de his tu ita tecum. Ego addo et de pertinacia Grecorum, qui nobiscum sunt, et nobiscum non sunt, iuncti fide, pace diuisi, quanquam  et in fide ipsa claudicauerint a semitis rectis. Et item de heresi, que clam pene ubique serpit; apud aliquos seuit palam. Nam paruulos Ecclesie passim et publice deglutire festinat  . Queris ubi sit hoc? uestri [al., uiri], qui terram Austri tam sepe uisitant, ecce hi sciunt et possunt dicere tibi. Eunt et redeunt per medium illorum, aut transeunt secus: sed quid boni adhuc cum illis egerint, necdum audiuimus. Et forsitan audissemus, nisi pre auro Hispanie salus populi uiluisset. Tuum est et plage huic remedium prouidere.

5. Sed est insipientia, que ipsam quoque iam propemodum stultam fecit sapientiam fidei. Quomodo et ipsam Catholicam pene totam hoc uirus infecit? Nam dum et in ipsa quique que nostra  sunt querimus, fit ut inuicem inuidentes, inuicem prouocantes, exerceamur ad odia, animemur ad iniurias, armemur ad lites, cauillemur ad dolos, feramur ad detractiones, prorumpamus ad maledicta, opprimamur a fortioribus, opprimamus infirmiores. Quam digne et laudabiliter occupatur meditatio cordis tui aduersus tam pestilens insipientie genus, quod corpus ipsum Christi, que est multitudo credentium, occupasse consideras? O ambitio ambientium crux! quomodo omnes torquens, omnibus places? Nil acerbius cruciat, nil molestius inquietat; nil tamen apud miseros mortales celebrius negotiis eius. An non limina Apostolorum plus iam ambitio, quam deuotio terit? At non uocibus eius uestrum  tota die resultat palatium? An non questibus eius tota legum canonumque disciplina insudat? An non spoliis eius omnis Italica inhiat inexplebili auiditate rapacitas? Quid ita, imo quid aliud tua ipsius spiritualia studia non saltem intercidit, sed abscidit. Quoties sancta ac fecunda tua abortiri otia fecit inquietum et inquietans malum? Aliud est quod ab oppressis 428 appellatur ad te, aliud autem quod ambitio in Ecclesia per te regnare molitur. Nec deesse illis, nec huic aliquatenus assentire oportet. Quam uero inique fouetur illa, spernuntur illi! utrisque tamen debitor es, illis ut erigas, istis ut reprimas.



CAPUT II. Quis modus in appellationibus ad Sedem apostolicam adhibendus sit.


6. Et quoniam incidit de appellationibus, prosequi aliquatenus non erit ab re. Magno in his et pio opus intuitu est; ne quod magna fuit necessitate [al. utilitate] prouisum, male utendo reddatur inutile. Mihi uidetur et in multam posse eas deuenire perniciem, si non summo moderamine actitentur  . Appellatur de toto mundo ad te. Id quidem in testimonium singularis primatus tui. At tu, si sapis, non primatu gaudebis, sed fructu. Apostolis dictum est: In hoc nolite gaudere, quod spiritus subiiciuntur uobis . Appellatur ad te, ut dixi: et utinam tam fructuose, quam necessarie.  Utinam cum oppressus clamat, sentiat oppressor, et non superbiat impius unde incenditur pauper. Quid tam decorum, ut ad inuocationem tui nominis oppressi effugiant, uersuti non refugiant  ? Quid e regione tam peruersum, tam recti alienum, ut letetur qui malum fecit; et qui tulit, inaniter fatigetur? Inhumanissime non moueris erga hominem, cui illate iniurie cumulauere dolorem et labor itineris, et damna expensarum: sed nichilominus ignauissime in illum non moueris, qui huic tot calamitatum partim auctor, partim exstitit causa. Euigila, homo Dei, cum hec contingunt: moueatur miseratio, moueatur et indignatio tua. Alteram leso, alteram ledenti debes. Consoletur ille damnorum resarcitu suorum, satisfactione iniuriarum, fine calumniarum:  cum isto ita agatur, ut peniteat fecisse quod non timuit facere, et non de penis innocentis rideat.

7. Arbitror idem debere pati illum, qui sine causa forte appellauit. Formulam hanc iustitie prefigit tibi et diuine incommutabilis ratio equitatis, et, ni fallor, ipsa appellationum lex, ut illicite usurpata appellatio nec prosit appellanti, nec appellato obsit. Utquid enim frustra fatigatus sit homo? Quam plenum iustitie, ut sese potius leserit, qui uoluit proximum  ? Appellasse inique, iniquum est; inique et impune, iniquarum appellationum fomes. Iniqua autem omnis appellatio, ad quam iustitie inopia non cegit. Appellare, non ut graues, sed si graueris, licet. Appellandum a sententia. Ante sententiam  improbe omnino, nisi ob manifestum grauamen, presumitur appellatio. Qui igitur non grauatus appellat, liquet quia aut grauare intendit, aut tempus redimere. Non est autem suffugium appellatio, sed refugium. Quantos nouimus appellasse  pulsatos, quo interim liceret, quod nunquam licet? Nonnullis etiam, quoad uixerunt, licuisse appellationis suffragio nefaria scimus, uerbi gratia, incestum, adulterium. Quale est hoc, turpitudini patrocinari, quod uel maxime formidari a turpibus oportebat? Quousque murmur uniuerse terre aut dissimulas, aut non aduertis? Quousque dormitas? quousque non euigilat consideratio tua ad tantam appellationum confusionem atque abusionem? Preter ius et fas, preter morem et ordinem fiunt. Non locus, non modus, non tempus, non causa discernitur, aut persona. Presumuntur leuiter passim, plerumque et nequiter. uolentes malignari, nonne his potissimum terreri solebant? Nunc terrori ipsi ex his magis fiunt, atque id bonis. Antidotum  uersum in uenenum. Non mutatio dextere Excelsi hec.

8. Appellantur boni a malis, ut non faciant bona: et supersedent a uoce tonitrui tui formidantes. Denique appellantur 429 episcopi, ne illicita audeant matrimonia soluere uel prohibere. Appellantur ne rapinas, ne furta, ne sacrilegia, et que eiusmodi sunt, punire ullatenus uel cohibere presumant. Appellantur, ne indignas et infames personas a sacris officiis beneficiisue repellere seu amouere queant. Quod tu inuenis remedium morbo huic, ne quod repertum ad remedium fuit, reperiatur ad mortem? Zelatus est Dominus domum orationis factam speluncam latronum : tu eius minister diissimulas miserorum refugium  datum arma iniquitati? uideas preripi passim partes oppressorum, et prorumpere ad appellandum non tam grauatos, quam grauare uolentes. Quid hoc mysterii? Tuum est considerare, non meum commentari istud. Et cur, inquis, male appellati non ueniunt, ostensuri suam innocentiam, malitiam conuicturi? Dico quod dicere ad hec solent: Nolumus uexari frustra. In curia esse, qui procliuius faueant appellantibus, foueant appellationes. Cessuris Rome, domi cedere satius.

9. Fateor me non omnino decredere  his. Quem das mihi in tam crebris appellationibus que hodie fiunt, qui pro expensis itineris uel nummum restituerit illi, quem forte appellarit? Mirum uero  si ita omnes et appellantes iusti, et appellati rei uestro examine inuenti sint. Diligite, inquit, iustitiam, qui iudicatis terram . Parum est iustitiam tenere, nisi et diligas. Qui tenent, tenent; qui diligunt, zelantur. Amator iustitie inquirit iustitiam, et prosequitur eam: porro omnem iniustitiam  persequitur. Nil tibi et illis, qui appellationes uenationes putant. Pudet elogii, quod apud Ethnicos iam uertitur in parabolam: Duos mouimus [al. nouimus] ceruos pingues. Ut mitius loquar, plus facetie quam iustitie hic. Tu si amas iustitiam, appellationes non affectas, sed sustines. uerumtamen quid emolumenti affert ecclesiis Dei tua unius hominis iustitia, ubi sententia preualet aliter affectorum? At istud loci illius erit, cum ceperint uersari que circa te sunt .

10. Nunc uero non te existimes otiose uacare considerationi huic, qua appellationes ad legitimum, si fieri potest, reuoces usum. Et si hinc mea queratur uel potius curetur sententia, dico appellationes ut non contemnendas, sic nec usurpandas omnino.  Porro horum quid insolentius censeam, haud facile dixerim: nisi quod usurpatio quamdam uidetur inducere contemptus necessitatem, ac per hoc forte acrius insectanda, que amplius nocet. Aut non uere nocentior est, mala in se, in partu peior? Nonne ipsa est que ipsum ius quoque nature aut extenuat, aut exterminat? Nam sepe rebus etiam pretiosissimis pretii gratiam non modo demit, sed adimit. Quid Sacramentis acceptius? Usurpata tamen ab indignis, indigneue tractata, minime acceptantur. Magis habent damnationem, quia debitam uenerationem non habent. Fateor grande et generale mundo bonum esse appellationes: idque tam necessarium, quam solem ipsum mortalibus. Reuera quidam sol iustitie est, prodens ac redarguens opera tenebrarum. Prorsus  fouende et manu tenende sunt: sed quas extorsit necessitas, non calliditas adinuenit. Usurpatorie sunt huiusmodi omnes, non subuenientes in necessitate, sed opitulantes iniquitati. Quidni ueniant in contemptum? Quanti ut talibus quoque deferrent, etiam de proprio cessere iure, ne longo et casso itinere fatigarentur?  Plures tamen sua amittere non ferentes, appellationes minus opportunas, et celsa nomina importunius contempserunt.

11. Dico aliquid, quod ad rem pertinet, exempli causa. Quidam sibi publice desponsauerat uxorem. Adest dies celebris nuptiarum, parata omnia, inuitati multi. Et ecce homo concupiscens uxorem proximi sui, in uocem appellationis inopinate prorumpit,  affirmans sibi traditam prius, suam potius esse debere [al. add. Quid plura?]. Stupet sponsus, herent omnes, sacerdos non audet progredi, 430 frustratur omnis ille apparatus; descendit quisque in domum suam, suam cenam manducaturus, sponsa a mensa et thalamo sponsi suspenditur, quousque Roma reditum est. Parisius contigit hoc, nobili Galliarum ciuitate, sede regia. Rursum in ciuitate eadem quidam sibi desponsata uxore diem constituit nuptiarum. Interim emergit calumnia, dicentibus quibusdam non debere coniungi. Ad iudicium Ecclesie  causa delata est sed non exspectata sententia, appellatum est sine causa, sine grauamine, solo frustratorie dilationis intuitu. At ille, siue perdere que pararat, siue dilecte tandiu frustrari consortio nolens, nichilominus quod proposuerat, contempta siue dissimulata appellatione peregit. Quid illud quod in Autissiodorensi ecclesia nuper a quodam adolescente presumptum est? Nempe defuncto sancto episcopo  , uolentibus clericis alium, ut moris est, eligere sibi, interuenit ille appellans, et uetans ne fieret, quousque isset et redisset ab urbe: cui tamen appellationi nec ipse detulit. Nam cum uideret se contemni, tanquam qui irrationabiliter appellasset; accitis quos potuit sibi, tertia die post factam ab aliis electionem, fecit suam  .

 12. Cum itaque ex his et innumeris talibus liqueat, non ex contemptu gigni usurpationem, sed ex usurpatione contemptum: uideris tu, quid sibi uelit, quod zelus uester assidue pene uindicat illum, istam dissimulat. uis perfectius cercere contemptum? Cura in ipso utero pessime matris prefocari germen nequam. Quod ita fiet, si usurpatio digna animaduersione mulctetur. Tolle usurpationem, et contemptus excusationem non habet. Porro inexcusabilitas ausum explodet. Non sit proinde usurpator, et contemptor nullus erit, aut admodum rarus. Bene facis tu, quod appellationum negato suffragio, imo suffugio, multa remittis negotia ad cognoscentes, uel qui noscere citius possunt. Ubi enim certior ac facilior  notio, ibi decisio tutior expeditiorque esse potest. Quam plenum gratie, quam multorum perinde per hoc et laboribus parcis, et sumptibus! At quibus sic credas, id tibi omnimodis attendendum. Poteram multa de eodem utiliter addere his: sed memor propositi mei, contentus interim occasionem dedisse, ad alia transeo.



CAPUT III. Presules Ecclesie non tam ut presint, ac semetipsos pascant, quam ut aliis prosint, constitutos esse.

13. Et primum quod occurrit, minime transeundum reor. Prees, et singulariter. Ad quid? eget, tibi dico, consideratione. Numquid ut de subditis crescas? Nequaquam, sed ut ipsi de te. Principem te constituerunt, sed sibi, non tibi. Alioquin quo pacto te  reputas superiorem his, a quibus beneficium mendicas? Audi Dominum: Qui potestatem habent super eos, benefici uocantur . At istud de his qui foris sunt. Quid ad nos? Tu id mendaciter diceris, si non tam beneficus esse, quam beneficis preesse intendas. Parui deiectique animi est, de subditis non profectum querere subditorum, sed questum proprium. In summo presertim omnium nichil turpius. Tum pulchre Magister Gentium parentes filiis, non filios debere censuit thesaurizare parentibus . Non mediocris glorie uox illa identidem  ipsius: Non requiro datum, sed fructum . At iam transeamus et hinc, ne quis moram in his meam, auaritie in te notam interpretetur: que quam longe a te sit, libro superiori testatus sum , sciens quanta, et in quanta tua necessitate respueris. Ad te proinde scripserim ista, non propter te. Nempe quod tibi scribitur, soli prodesse non decet. Hic locus auaritiam carpit, a quo uitio immunis satis tua opinio est; an et opus, tu uideris. uidimus tamen  Germanicos detumuisse [al. detinuisse] saccos, 431 sed pretio, non massa. Argentum reputatum est fenum: summarii  non leuatis sarcinis, onusti nichilominus repatriant uel inuiti. Noua res. Quando  hactenus aurum Roma refudit [al. refugit]? Et nunc Romanorum consilio id usurpatum non credimus. Duo uenerunt, ambo locupletes, et ambo rei. Siquidem unus Moguntinus, Coloniensis alter  : alteri gratia gratis reddita est; alter, indignus credo cui gratia redderetur, audiuit: Cum quali ueste intrasti, cum tali egredieris. O uocem magnificam! uocem prorsus apostolice libertatis! Quid minus ab illa hec habuit, Pecunia tua tecum sit in perditionem?  Nisi quod in illa plus zeli, in ista plus modestie sonuit. Quid ille de transmarinis partibus pene a finibus terre, terra et mari currens pro episcopatu, suis et alienis facultatibus rursus emendo  ? Iam enim emerat prius. Tulit multa,  sed retulit, non omnia tamen. Incidit miser in manus alias, accipere quam dare potentiores [al. promptiores]. Bene fecisti, tuas in utroque seruans innoxias, nec imponere scilicet ambitioso, nec supponere iniquo mammone acquiescens. Non sic a paupere episcopo continuisti, dans quod daret, ne immunificus notaretur: accepit clam, quod palam dedit. Sic de tuo sacculo consultum est uerecundie uiri, sic quoque curie morem gerens, tuo beneficio inuidiam declinauit eorum qui diligunt munera. Non potes abscondere: et factum nouimus, et personam. Audire grauat? Et ego eo libentius predico, quo tu id molestius audis: si tibi sic expedit, et mihi sic. Tam non oportet Christi gloriam me silere, quam nec te querere tuam. Et si pergis murmurare adhuc, respondebitur  tibi ex Euangelio: Quanto eis precipiebat, tanto magis plus predicabant, dicentes: Bene omnia fecit .



CAPUT Iu. Gradus ordinum ac dignitatum, que in Ecelesia sunt, non temere confundendos ac perturbandos. Hinc abusum querendi priuilegia ac exemptiones perstringit.


14. Audi aliud, si tamen aliud. Ad idem enim fortassis pertinere quis dicat. Tua consideratio uiderit hoc. Mihi uidetur non longe a uero dissentire, qui id forte inter auaritie species locandum putauerit. Ego uero illius aut speciem esse, aut speciem habere non negauerim. Sane inter est tue perfectionis, et malas res, et malas pariter species deuitare. In altero conscientie, in altero fame consulis. Puta tibi non licere  quidquid male fuerit coloratum. Denique interroga maiores  tuos, et dicent tibi: Ab omni specie mala abstinete uos . Sane minister Domini Dominum imitetur, quia ipse ait: Qui mihi ministrat, me sequatur . Et habes de illo: Dominus regnauit, decorem induit, induit Dominus fortitudinem . Tu quoque esto fortis in fide, decorus in gloria; et probasti te imitatorem Dei. Fortitudo tua, fiducia fidelis conscientie: decor tuus, splendor bone opinionis. Ita, queso, induere fortitudinem; etenim gaudium Domini fortitudo tua. Porro specie tua et pulchritudine tua nichilominus tanquam propria similitudine delectatur. Induere uestimentis glorie tue, uestire duplicibus, quibus domesticos suos fortis illa mulier induere consueuit . Non sit in conscientia  nutans infirmitas modice fidei, non sit in fama neuus male speciei; et uestieris duplicibus, et gaudebit sponsus super sponsam animam tuam, et gaudebit super te Deus tuus. Miraris quorsum hec, ignarus usque adhuc quid dicere uelim. Non te tollo diutius. Murmur loquor et querimoniam ecclesiarum. Truncari se clamitant ac demembrari  . uel nulle, uel pauce admodum sunt, que plagam istam aut non doleant, aut non timeant. Queris quam? Subtrahuntur abbates episcopis, 432 episcopi archiepiscopis, archiepiscopi patriarchis siue primatibus. Bonane species hec? Mirum si excusari queat uel opus. Sic factitando probatis uos habere plenitudinem potestatis, sed iustitie forte non ita. Facitis  hoc, quia potestis: sed utrum et debeatis, questio est. Honorum ac dignitatum gradus et ordines quibusque suos seruare positi estis, non inuidere,  ut quidam uestrorum ait: Cui honorem, honorem .

15. Spiritualis homo ille qui omne diiudicat, ut ipse a nemine iudicetur , omne opus suum trina quadam consideratione preueniet. Primum quidem, an liceat; deinde, an deceat; postremo, an et expediat. Nam etsi constet in christiana utique philosophia non decere nisi quod licet, non expedire nisi quod decet et licet: non continuo tamen omne quod licet, decere aut expedire consequens erit. Age, aptemus, si possumus, tria ipsa operi huic. At quomodo non indecens tibi uoluntate pro lege uti; et quia non est ad quem appelleris, potestatem exercere, negligere rationem? Tune maior Domino tuo, qui ait: Non ueni facere uoluntatem  meam!  Quanquam non minus deiecti, quam elati animi est, ueluti rationis expertem, non pro ratione, sed pro libitu agere; nec iudicio agi, sed appetitu. Quid tam bestiale? Et si indignum cniuis utenti ratione uiuere ut pecus, quis in te rectore omnium tantam contumeliam nature, honoris iniuriam ferat? Sic degenerando, quod absit! generale opprobrium fecisti proprium tibi: Homo cum in honore esset, non intellexit; comparatus est iumentis insipientibus, similis factus est illis . Quid item tam indignum tibi, quam ut totum tenens, non sis contentus toto, nisi minutias quasdam, atque exiguas portiones ipsius tibi credite uniuersitatis, tanquam non sint tue, satagas nescio quomodo adhuc facere tuas? Ubi etiam meminisse  te uolo parabole Nathan de homine, qui multas oues habens  , unam que erat pauperis concupiuit . Huc quoque ueniat factum, imo facinus regis Achab, qui rerum summam tenebat, et unam uineam affectauit. Auertat Deus a te quod ille audiuit: Occidisti, et possedisti .

16. Nolo autem pretendas mihi fructum emancipationis ipsius. Nullus est enim, nisi quod inde episcopi insolentiores, monachi etiam dissolutiores fiunt. Quid quod et pauperiores? Inspice diligentius talium ubique libertorum et facultates, et uitas, si non pudenda admodum et tenuitas in his, et in illis secularitas inuenitur. Matris noxie libertatis gemina soboles hec. Quidni peccet licentius uagum et  male liberum uulgus, cum non sit qui arguat? Quidni licentius quoque spolietur ac depredetur inermis religio, cum non sit qui defendat? Quo enim refugium illis? Numquid ad episcopos dolentes iniuriam? Ridentibus profecto aspiciunt oculis, siue que faciunt mala, siue que patiuntur. Que demum utilitas in sanguine isto? uereor ne illa, quam in propheta comminatus est Deus: Ille, inquiens, in iniquitate sua morietur, sanguinem autem eius de manu tua requiram . Si enim et extollitur qui subtrahitur, et qui subtrahitur uritur [al., murmurat]; qui subtrahit, quomodo innocens? Parum est: inuoluimus ignem: audi apertius. Si is qui murmurat,  secundum animam mortuus est; qui instigat, quomodo uiuit? Quomodo uero non reus mortis amborum, et sue pariter, qui gladium dedit, unde ambo morerentur? Hoc est quod dixeram: Occidisti, et possedisti. Adde quod qui audiunt, scandalizantur, indignantur, detrahunt, et blasphemant; hoc est, uulnerantur ad mortem. Non est bona arbor faciens fructus tales, insolentias, dissolutiones, dilapidationes, simultates, scandala, odia: quodque magis dolendum, inter ecclesias inimicitias graues, perpetesque discordias. uides quam uerus sit sermo ille: Omnia 433 mihi licent, sed non omnia expediunt . Quid si forte nec licet? Ignosce mihi: non facile adducor licitum consentire quod tot illicita parturit.

 17. Tune denique tibi licitum censeas, suis ecclesias mutilare membris, confundere ordinem, perturbare terminos, quos posuerunt patres tui? Si iustitie est ius cuique seruare suum; auferre cuiquam sua, iusto quomodo poterit conuenire? Erras, si ut summam, ita et solam institutam a Deo uestram apostolicam potestatem existimas. Si hoc sentis, dissentis ab eo qui ait: Non est potestas nisi a Deo. Proinde quod sequitur, Qui potestati resistit, Dei ordinationi resistit; etsi principaliter pro te facit, non tamen singulariter. Denique idem ait: Omnis anima potestatibus sublimioribus subdita sit . Non ait, Sublimiori, tanquam in uno, sed sublimioribus, tanquam in multis. Non ergo tua sola potestas a Domino; sunt et mediocres, sunt  et inferiores. Et quomodo quos Deus coniunxit, non sunt separandi : sic nec quos subiunxit, comparandi. Monstrum facis, si manui submouens, digitum facis pendere de capite, superiorem manui, brachio collateralem. Tale est si in Christi corpore membra aliter locas quam disposuit ipse. Nisi tu putas alium esse, qui posuit in Ecclesia quosdam quidem apostolos, quosdam autem prophetas, alios uero euangelistas, alios doctores et pastores, ad consummationem sanctorum, in opus ministerii, in edificationem corporis Christi. Atque hoc corpus, quod tibi ipse Paulus suo uere apostolico figurans eloquio, et capiti conuenientissime aptans, totum ex eo compactum perhibet, et connexum per omnem  iuncturam subministrationis, secundum operationem in mensuram uniuscuiusque membri, augmentum corporis faciens in edificationem sui, in caritate . Nec uilem reputes formam hanc, quia in terris est: exemplar habet e celo. Neque enim Filius potest facere quidquam, nisi que uiderit Patrem facientem , presertim cum ei sub Moysi nomine dictum sit: uide omnia facias secundum exemplar quod tibi in monte monstratum est .

18. uiderat hoc qui dicebat: uidi ciuitatem sanctam, Ierusalem nouam, descendentem de celo, a Deo paratam . Ego enim propter similitudinem  dictum reor, quod sicut illic Seraphim et Cherubim, ac ceteri quique usque ad Angelos et Archangelos, ordinantur sub uno capite Deo; ita hic quoque sub uno summo Pontifice primates uel patriarche, archiepiscopi, episcopi, presbyteri, uel abbates, et reliqui in hunc modum. Non est parui pendendum quod et Deum habet auctorem, et de celo ducit originem. Quod si dicat episcopus, Nolo esse sub archiepiscopo; aut abbas, Nolo obedire episcopo: hoc de celo non est. Nisi tu forte Angelorum quempiam dicentem audisti, Nolo sub Archangelis esse: aut ex alio quolibet inferiorum ordinum aliquem non ferentem subesse cuiquam, nisi Deo. Quid, inquis? prohibes dispensare? Non, sed dissipare. Non sum tam rudis, ut ignorem positos uos dispensatores,  sed in edificationem, non in destructionem . Denique queritur inter dispensatores, ut fidelis quis inueniatur . Ubi necessitas urget, excusabilis dispensatio est: ubi utilitas prouocat, dispensatio laudabilis est  . Utilitas, dico, communis, non propria  . Nam cum nil horum est, non plane fidelis dispensatio, sed crudelis dissipatio est. Nonnulla tamen monasteria, sita in diuersis episcopatibus, quod specialius pertinuerint ab ipsa sui fundatione ad Sedem apostolicam pro uoluntate fundatorum, quis nesciat? Sed aliud est quod largitur deuotio, aliud quod molitur ambitio impatiens subiectionis. Et hec dicta de his.



434 CAPUT u. Summo Pontifici incumbere curam de apostolicis decretis, et maiorum institutis per totum orbem seruandis.


19. Superest ut generaliter super uniuersum Ecclesie statum intendat consideratio tua: si plebes clericis, si clerici sacerdotibus, si sacerdotes Deo in ea, qua oportet, humilitate subiecti sint; si in monasteriis et religiosis locis seruetur ordo, uigilet disciplina; si super praua opera et dogmata censura ecclesiastica uigeat; si floreant uinee honestate et sanctimonia sacerdotum? si flores fructus parturiant, obedientiam [al., obedientia] fidelium  populorum; si demum uestra ipsorum apostolica mandata et instituta ea, qua dignum est, sollicitudine obseruentur, ne quid in agro Domini tui aut neglectu incultum, aut fraude subreptum inueniatur. Posse inueniri ne dubites. Mihi in promptu est  nonnulla etiam ex his que plantauit dextera tua, conuulsa monstrare. Nonne os tuum in Remensi concilio subiecta capitula promulgauit? Quis ea tenet? quis tenuit. Falleris si teneri putas. Si non putas, ipse peccasti, aut statuens que non tenerentur, aut quod non tenentur dissimulans. »Precipimus,« aisti, ut tam episcopi quam clerici, neque in superfluitate, seu inhonesta uarietate colorum, aut fissura uestium, neque in tonsura, intuentium  offendant aspectum; sed potius ita in suis actibus errata condemnent, et amorem innocentie conuersatione demonstrent, sicut dignitas exigit ordinis clericorum. Quod si moniti ab episcopis suis intra quadraginta dies non obtemperauerint, ecclesiasticis beneficiis eorumdem pontificum auctoritate priuentur. Episcopi uero, si prefixam [al. prefatam] penam irrogare neglexerint, quia inferiorum culpe ad nullos magis referende sunt quam ad desides negligentesque rectores; tandiu ab officio pontificali abstineant, donec penam a nobis constitutam clericis sibi subiectis imponant . Illud etiam duximus annectendum, ut nullus in archidiaconum uel decanum, nisi diaconus et presbyter ordinetur. Archidiaconi  uero, decani et prepositi, qui infra Ordines prenominatos sunt, si inobedientes ordinari contempserint, honore suscepto priuentur. Prohibemus autem ne adolescentibus, uel infra sacros Ordines constitutis, sed qui prudentia et uite merito clarescunt, predicti concedantur honores .«

20. uerba tua hec: tu sanxisti. Quid effectui mancipatum? Adhuc adolescentes, adhuc qui infra sacros Ordines sunt, in Ecclesia promouentur. Quod ad primum capitulum pertinet; luxus uestium interdictus  , sed non restrictus; pena dictata, sed minime secuta est. Iam quartus annus est, ex quo  datum mandatum audiuimus, et neminem adhuc clericorum priuatum beneficio, neminem episcoporum suspensum ab officio luximus. At luctu amarissimo dignum quod secutum est. Quod hoc? Impunitas incurie soboles, insolentie mater, radix impudentie, transgressionum nutrix. Et beatus, si omni satagas cura malorum omnium primam parentem cauere incuriam. Sed ad hoc tu operam dabis. Et tunc leua oculos tuos, et uide si non eque, ut prius, pellicula discolor sacrum Ordinem decolorat; si non eque, ut prius, fissura enormis pene inguina nudat  . Solent dicere: Num de uestibus cura est Deo et non magis de moribus? At forma hec uestium, deformitatis mentium et morum indicium est.  Quid sibi uult quod clerici aliud esse, aliud uideri uolunt? Id quidem minus castum, minusque sincerum. Nempe habitu milites, questu clericos, actu  neutrum exhibent. Nam neque pugnant ut milites, neque ut clerici euangelizant. Cuius ordinis sunt? Cum utriusque esse cupiunt, utrumque deserunt, utrumque confundunt. Unusquisque, inquit, in suo ordine resurget . Isti in quo? An qui sine ordine peccauerunt, sine ordine peribunt? Aut si summe sapiens Deus ueraciter creditur, a summo usque deorsum nichil inordinatum relinquere; uereor istos non alibi ordinandos, quam ubi nullus ordo, sed sempiternus horror inhabitat. O miserandam sponsam, talibus creditam paranymphis! qui assignata cultui eius, proprio retinere questui non uerentur. Non amici profecto sponsi, sed emuli sunt. Et de his satis que sub te sunt, etsi non ad materie  copiam, que est multa nimis; certe ad id quod proposui ego. uisenda iam que circa te sunt, sed ad ea ostium nobis quartus liber aperiet.



LIBER QUARTUS.



435 CAPUT PRIMUM. Tractat de iis que circa ipsum sunt.


1. Si mihi plenius innotuisset, amantissime Eugeni, priora qualiter acceptaris, secundum hoc uel fidentius in reliquum processissem, uel cautius, aut certe substitissem omnino. Nunc uero quia ob locorum distantiam id minime datur, non mireris si  prodit exilior sermo anceps, uerecunde, fateor, ad medium ueniens. Primis itaque considerationis partibus libris prioribus pertractatis, in manibus est de his addere, que circa te sunt. Et ipsa quidem sub te, sed quod propiora, eo importuniora tibi. Nempe coram posita incuriam non admittunt, non dissimulationem, non obliuionem. uehementius urgent, turbulentius irruunt: uerendum ne obruant. Circa eiusmodi quam sobria et intenta consideratione opus sit, proprio te experimento edoctum satis non ambigo. Alioquin si non cauta opportunaque interueniat  consideratio, occupatio continuabitur, et uexationis non erit modus, et sollicitudinis non erit finis. Non tempus uacuum, non liberum cor: plus laboris, et minus utilitatis. Dico autem, instantia illa tua quotidiana, ab urbe, a curia, a domestica ecclesia tua. Hec, inquam, circa te sunt, clerus et populus tuus, cui specialiter episcoparis, ac per hoc specialis  cure teneris debitor. Hi quoque qui tibi quotidie assistunt seniores populi, orbis iudices; et qui item de domo et mensa tua sunt, capellani, cubicularii, ministri quique diuersis deputati officiis in obsequium tui. Hi te familiarius uisitant, frequentius pulsant, molestiusque sollicitant. Hi sunt qui non uerentur suscitare dilectam, et antequam ipsa uelit.



CAPUT II. De cleri et populi Romani moribus agit  , et de ueterum Pastorum cura ac uigilantia.

2. Et primo quidem clerum illum ordinatissimum  esse decet, ex quo precipue in omnem Ecclesiam cleri forma processit. Deinde omne quod perperam agitur te presente, id tibi turpius. Interest glorie Sanctitatis tue, ut quos pre oculis habes, ita ordinati, ita sint informati, quatenus totius honestatis et ordinis ipsi speculum, ipsi sint forma. Inueniantur pre ceteris oportet expediti ad officia, idonei ad Sacramenta, ad plebes erudiendas solliciti; circumspecti ad sese custodiendos in omni castitate. Quid de populo loquar? Populus Romanus est. Nec breuius potui, nec expressius tamen aperire de tuis parochianis quod sentio. Quid tam notum seculis, quam proteruia et fastus [al. ceruicositas] Romanorum? Gens insueta paci, tumultui assueta; gens  immitis et intractabilis usque adhuc, subdi nescia, nisi cum non ualet resistere. En plaga: tibi incumbit cura hec, dissimulare non licet. Rides me forsitan, fore incurabilem persuasus. Noli diffidere; curam exegeris, non curationem. Denique audisti: Curam illius habe ; et non, Cura, uel, Sana illud. uerum dixit quidam:

Non est in medico semper releuetur ut eger 

At melius propono de tuis tibi. Paulus loquitur: Plus omnibus laboraui . Non ait, Plus omnibus profui, aut, Plus omnibus fructificaui, uerbum insolens religiosissime uitans. Alias autem nouerat homo 436 quem docuit Deus, quia unusquisque secundum suum laborem accipiet ,  non secundum prouentum. Et ob hoc in laboribus potius quam in profectibus gloriandum putauit, sicut alibi quoque habes ipsum dicentem: In laboribus plurimis . Ita, queso, fac tu quod tuum est: nam Deus quod suum est satis absque tua sollicitudine et anxietate curabit. Planta, riga, fer curam; et tuas explicuisti [al., expleuisti] partes. Sane incrementum, ubi uoluerit, dabit Deus, non tu. Ubi forte noluerit, tibi deperit nichil, dicente Scriptura: Reddet Deus mercedem laborum sanctorum suorum . Securus labor, quem nullus ualet euacuare defectus. Et hoc dixerim absque preiudicio diuine potentie et bonitatis. Scio induratum cor populi huius: sed potens est Deus de  lapidibus istis suscitare filios Abrahe. Quis scit si reuertatur et ignoscat, conuertat et sanet eos? Sed non est propositi mei dictare Deo quid facere debeat: tibi utinam possim, que oportet et prout oportet, suadere.

3. At locus dubius, et scrupulosa incidit disputatio. Nam ubi adoriar dicere quod sentio? uideo satis quid imminet. Clamabitur insuetum; nam iustum negari non poterit. Ego uero ne insuetum quidem assenserim. Nempe assuetum fuisse scio, ac per hoc in dissuetum potuisse uenire: sed non redire in insuetum. An uero assuetum quis neget,  quod constat non modo aliquando factum, sed aliquandiu factitatum? Quid illud sit dicam, et non proderit. Cur? Quia non placebit satrapis, plus maiestati quam ueritati fauentibus. Fuerunt ante te qui se totos ouibus pascendis exponerent, pastoris opere et nomine gloriantes, nichil sibi reputantes indignum, nisi quod saluti ouium obuiare putarent, non querentes que sua sunt, sed impendentes. Impendere curam, impendere substantiam, impendere et se ipsos. Unde unus illorum: Et ego, ait, superimpendar pro animabus uestris . Et tanquam dicerent, Non uenimus ministrari, sed ministrare; ponebant, quoties oportuisset, sine sumptu Euangelium. Unus erat de subditis questus,  una pompa, unaque uoluptas, si quo modo eos possent parare Domino plebem perfectam. Id omnimodis satagebant, etiam in multa contritione cordis et corporis, in labore et erumna, in fame et siti, in frigore et nuditate.

4. Ubi nunc, queso, consuetudo hec? Subiit dissimilis ualde; longe in aliud mutata sunt studia, et utinam non in peius. Cura tamen et anxietas, et emulatio, et sollicitudo, fateor, perseuerant. Translata hec, non imminuta. Testimonium uobis perhibeo, quod nec substantie parcitis, non magis quam ante. Diuersa autem locatio dissimilitudinem facit. Magna abusio! pauci ad os legislatoris, ad manus omnes respiciunt. Non immerito tamen. Omne papale negotium ille [al. illi] agunt. Quem dabis mihi  de tota maxima urbe, qui te in Papam receperit, pretio seu spe pretii non interueniente? et tunc potissimum uolunt dominari, cum professi fuerint seruitutem. Fideles se spondent, ut opportunius fidentibus noceant. Ex hoc non erit consilium tibi a quo se arcendos putent, non secretum quo se non ingerant. Si stante pro foribus quoquam illorum, moram uel modicam fecerit ostiarius; ego tunc pro illo esse nolo [al. noluerim]. Et nunc experire paucis, nouerimne et ego uel aliquatenus mores gentis. Ante omnia sapientes sunt ut faciant mala, bonum autem facere nesciunt. Hi inuisi terre et celo: 437 utrique  iniecere manus, impii in Deum, temerarii in sancta, seditiosi in inuicem,  emuli in uicinos, inhumani in extraneos: quos neminem amantes amat nemo; et cum timeri affectant ab omnibus, omnes timeant necesse est. Hi sunt qui subesse non sustinent, preesse non norunt; superioribus infideles, inferioribus importabiles. Hi inuerecundi ad petendum, ad negandum frontosi  . Hi importuni ut accipiant, inquieti donec accipiant, ingrati ubi acceperint. Docuerunt linguam suam grandia loqui, cum operentur exigua. Largissimi promissores, et parcissimi exhibitores: blandissimi adulatores, et mordacissimi detractores: simplicissimi dissimulatores, et malignissimi proditores.  Excurrimus usque huc, plenius te atque expressius admonendum putantes horum que circa te sunt in hac parte.

5. Iam ad ordinem recurramus. Quale est, quod de spoliis ecclesiarum emuntur [al. emunt], qui dicunt tibi, Euge, euge? Pauperum uita in plateis diuitum seminatur. Argentum micat in luto: accurritur undique, tollit illud non pauperior, sed fortior, aut qui forte citius precucurrit. A te tamen mos iste, uel potius mors ista non cepit; in te utinam desinat. Sed reliqua prosequamur. Inter hec tu pastor procedis deauratus, tam multa circumdatus uarietate. Oues quid capiunt? Si auderem dicere; demonum magis, quam ouium pascua hec. Scilicet sic factitabat Petrus, sic Paulus ludebat? uides omnem ecclesiasticum  zelum feruere sola pro dignitate tuenda. Honori totum datur, sanctitati nichil, aut parum. Si causa requirente paulo submissius agere, ac socialius te habere tentaueris; Absit? inquiunt, non decet  , tempori non congruit, maiestati non conuenit; quam geras personam attendito. De placito Dei ultima mentio est; pro iactura salutis nulla cunctatio: nisi quod sublime est, hoc salutare ducamus; et quod gloriam redolet, id iustum. Ita omne humile probro ducitur inter palatinos, ut facilius qui esse, quam qui apparere humilis uelit, inuenias. Timor Domini simplicitas reputatur, ne dicam fatuitas. uirum circumspectum et amicum proprie conscientie calumniantur hypocritam. Porro amatorem  quietis, et sibi interdum uacantem, inutilem dicunt.



CAPUT III. De uestium pompa resecanda, et zelo Pontifici necessario.

6. Quid ergo tu? euigilasne adhuc ad istos, qui circumdederunt te laqueis mortis? Queso, sustine paulisper, et supporta me. Imo da ueniam, non tam temere, quam timide hec loquenti. Aemulor te emulatione bona, et utinam quam uehementi, tam utili. Scio ubi habitas; increduli et subuersores sunt tecum. Lupi, non oues sunt: talium tamen tu pastor. Utilis  consideratio, qua forte inueneris, quomodo, si fieri possit, conuertas eos, ne ipsi subuertant te. Quid diffidimus posse reuerti in oues, e quibus uerti in lupos potuerunt? Hic, hic, non parco tibi, ut parcat Deus. Pastorem te populo huic certe aut nega, aut exhibe. Non negabis: ne cuius sedem tenes, te neget heredem. Petrus hic est, qui nescitur processisse aliquando uel gemmis ornatus, uel sericis; non tectus auro, non uectus equo albo  , nec stipatus milite, nec circumstrepentibus septus ministris. Absque his tamen credidit satis posse impleri salutare mandatum: Si amas me, pasce oues meas . In his successisti, non Petro, 438 sed Constantino. Consulo toleranda pro tempore, non affectanda pro debito. Ad ea te potius incito, quorum  te scio debitorem. Etsi purpuratus  , etsi deauratus incedens, non est tamen quod horreas operam curamue pastoralem, Pastoris heres: non est quod erubescas Euangelium. Quanquam si uolens euangelizes, inter Apostolos quidem etiam gloria est tibi. Euangelizare pascere est. Fac opus euangeliste, et pastoris opus implesti.

7. Dracones, inquis, me mones pascere, et scorpiones, non oues. Propter hoc, inquam, magis aggredere eos, sed uerbo, non ferro. Quid tu denuo usurpare gladium tentes, quem semel iussus es reponere in uaginam? Quem tamen qui tuum negat, non satis mihi uidetur attendere uerbum Domini dicentis sic: Conuerte gladium tuum in uaginam . Tuus ergo et ipse, tuo forsitan nutu, etsi  non tua manu euaginandus. Alioquin si nullo modo ad te pertineret et is, dicentibus Apostolis, Ecce gladii duo hic; non respondisset Dominus, Satis est ; sed, Nimis est. Uterque ergo Ecclesie et spiritualis scilicet gladius, et materialis; sed is quidem pro Ecclesia, ille uero et ab Ecclesia exserendus: ille sacerdotis, is militis manu, sed sane ad nutum sacerdotis, et iussum imperatoris  . Et de hoc alias. Nunc uero arripe, qui tibi ad feriendum creditus est; et uulnera ad salutem, si  non omnes, si non uel multos, certe quos possis.

8. Non sum, inquis, melior quam patres mei. Quem illorum domus exasperans, non dico, audiuit, sed non irrisit? Ideo tu insiste magis, si forte audiant, et quiescant: insiste et resistentibus. Dicendo hec, forte nimius dicar. Num nostra illa uox: Insta opportune, importune?  Hunc, si audes, nimium appellato. Prophete precipitur: Clama, ne cesses. Ad quos, nisi ad sceleratos et peccatores? Annuntia, inquit, populo meo scelera eorum, et domui Iacob peccata eorum . Prudenter aduerte et sceleratos perhiberi, et populum Domini. Puta de his idem. Etsi scelerati, etsi iniqui, uide ne audias: Quod uni ex minimis meis  non fecisti, nec mihi fecisti . Fateor populum istum exstitisse usque adhuc dura fronte, et indomito corde; sed utrumne etiam indomabili, nescio unde liquido scire possis. Potest fore, quod necdum fuit. Si diffidis tu; sed apud Deum non erit impossibile omne uerbum . Si dura fronte sunt, durato et tu e contra tuam. Nil tam durum, quod duriori non cedat. Dominus ad prophetam: Dedi frontem tuam duriorem frontibus eorum . Unum est quod te absoluit, si egisti cum populo illo, ut possis dicere: Popule meus, quid tibi debui facere, et non feci? Si sic fecisti, nec profecisti; est demum quod facias, et quod dicas: exi de Hur Chaldeorum, et dicito, Quia oportet me et aliis ciuitatibus euangelizare . Puto nec  penitebit exsilii, orbe pro urbe commutato.



CAPUT Iu. Quales collaterales et coadiutores a Pontifice adhibendi: ubi de uirtutibus prelatorum.


9. ueniamus ad collaterales  et coadiutores tuos. Hi seduli tibi, hi intimi sunt. Quamobrem si boni sunt, tibi potissimum sunt: si mali, eque plus tibi. Ne te dixeris sanum, dolentem latera: hoc est, ne te dixeris bonum, malis innitentem. Aut si bonus sis, bonitas tui solius quem fructum afferre potest? sicut in superiore libro dixisse me memini . Quid, inquam, emolumenti affert Ecclesiis Dei tua unius hominis 439 iustitia, ubi sententia preualet aliter affectorum? Sed nec tuta tibi tua obsessa malis, non magis quam sanitas uicino serpente. Non est quo te subducas malo intestino.  Et e regione, bonum domesticum eo amplius, quo sepius iuuat. Sed siue leuent, siue grauent, cui rectius imputandum quam tibi, qui tales aut elegisti, aut admisisti? Non de omnibus dico: nam sunt quos non elegisti, sed ipsi te. At potestatem non habent, nisi quam tu eis aut tribueris, aut permiseris. Ad idem ergo reuertimur. Tibi imputa quidquid patieris ab eo qui sine te potest facere nichil. His exceptis, de cetero non inconsiderate, ut uides, eligendi quique seu colligendi sunt in opus ministerii huius. Tuum est undecumque euocare et adsciscere tibi, exemplo Moysi, senes , non iuuenes; sed senes non tam etate quam moribus, quos tu nosti, quia senes populi  sunt. An non eligendi de toto orbe, orbem iudicaturi?  Sane huic negotio non se ingerat rogans.  Consilio, non prece agendum est. Sunt que necessario a nobis rogantium aut extorquet importunitas, aut necessitas meretur. At istud in his que nostra sunt. Ubi autem non licet quod uolo facere, quis locus roganti? Nisi forte qui me rogat, hoc rogat, ut quod uult, uelle liceat mihi, et non magis ut uelim  . Alius pro alio, alius forte et pro se rogat. Pro quo rogaris, sit suspectus; qui ipse rogat pro se, iam iudicatus est. Nec interest, per se, an per alium quis roget. Clericum curiam frequentantem  , qui non sit de curia, ad idem noris pertinere ambientium genus. Adulantem, et ad placitum cuiusque loquentem, unum de rogantibus puta, etiamsi nichil rogauerit. Scorpioni non est in facie quod formides: sed pungit a cauda.

 10. Si ad talium blanditias cor tuum, ut assolet, molliri senseris, memineris scriptum: Omnis homo primum bonum uinum ponit; cum autem inebriati fuerint, tunc id quod deterius est . Pari pondere estimaueris eius humilitatem qui timet, et eius qui sperat. uiri callidi et dolosi proprium esse solet tunc pretendere humilitatem, cum aliquid obtinere uoluerit: de qualibus dicit Scriptura: Est qui se humiliat nequiter, et interiora eius plena sunt dolo . De uobis ipsis sume sententie huius euidens ac familiare exemplum. Quantos quos supplices admisisti, postmodum sustinuisti graues, insolentes, contumaces, rebelles? Quod quidem interius malum tegunt principia,  posteriora produnt. uerbosulum adolescentem, et studentem eloquentie cum sapientie sit inanis,  non aliud quam iustitie hostem reputes. Pro huiusmodi falsis fratribus dicit tibi Magister: Manus cito nemini imposueris .

11. Excluso itaque uniuerso hoc pestilenti genere hominum, cure tibi maxime sit introducere tales, quos postmodum introduxisse non peniteat. Turpe est tibi sepius retractare quod feceris, et iudicium tuum frequenter periclitari non decet. Diligenter proinde omne quod faciendum erit, tracta apud te, et cum his qui te diligunt. Tracta ante factum, quia post factum sera retractatio est. Sapientis consilium est: Omnia fac cum consilio, et post factum non penitebis . Et hoc tibi persuade, qui admittendi sunt, difficile in curia posse probari: et ideo, si fieri potest, uiros  probatos oportere deligi, non probandos. Nos in monasteriis omnes recipimus spe meliorandi: at curia bonos facilius recipere, quam facere consueuit. Quod si plures in ea defecisse bonos, quam malos profecisse probauimus; querendi sane quibus nec defectus timeatur, nec profectus optetur, utpote iam perfectis.

12. Itaque non uolentes, neque currentes assumito  , sed cunctantes, sed renuentes: etiam coge illos, et 440 compelle intrare. In talibus, ut opinor, requiescet spiritus tuus, qui non sint attrite frontis, sed uerecundi, sed timorati: qui preter Deum tantum timeant nichil, nichil sperent nisi a Deo. Qui aduentantium non manus attendant, sed necessitates.  Qui stent uiriliter pro afflictis, et iudicent in equitate pro mansuetis terre. Qui sint compositi ad  mores, probati ad sanctimoniam, parati ad obedientiam, mansueti ad patientiam, subiecti ad disciplinam, rigidi ad censuram, catholici ad fidem, fideles ad dispensationem, concordes ad pacem, conformes ad unitatem. Qui sint in iudicio recti, in consilio prouidi, in iubendo discreti, in disponendo industrii, in agendo strenui, in loquendo modesti, in aduersitate securi, in prosperitate deuoti, in zelo sobrii, in misericordia non remissi, in otio non otiosi, in hospitio non dissoluti, in conuiuio non effusi, in cura rei familiaris non anxii, aliene non cupidi, sue non prodigi, ubique et in omnibus circumspecti. Qui legatione pro Christo fungi, quoties opus erit, nec iussi renuant, nec non iussi affectent. Qui quod uerecunde excusant, obstinatius  non recusent. Qui missi, post aurum non eant, sed Christum sequantur: qui questum legationem non estiment, nec requirant datum, sed fructum. Qui regibus Ioannem exhibeant, Aegyptiis Moysen, fornicantibus Phinees, Eliam idololatris, Eliseum auaris, Petrum mentientibus, Paulum blasphemantibus, negotiantibus Christum. Qui uulgus non spernant, sed doceant: diuites non palpent, sed terreant: pauperes non grauent, sed foueant: minas principum non paueant, sed contemnant. Qui non cum turba intrent, nec cum ira exeant: qui ecclesias non spolient, sed emendent. Qui marsupia non exhauriant, sed corda reficiant et crimina corrigant; fame prouideant sue, nec inuideant aliene.  Qui orandi studium gerant, et usum habeant, ac de omni re orationi plus fidant, quam sue industrie uel labori. Quorum ingressus pacificus, molestus  exitus sit: quorum sermo edificatio, quorum uita  iustitia, quorum presentia grata, quorum memoria in benedictione. Qui se amabiles prebeant, non uerbo, sed opere: reuerendos exhibeant, sed actu, non fastu. Qui humiles cum humilibus, et cum innocentibus innocentes; duros dure redarguant, malignantes cerceant, reddant retributionem superbis. Qui non de dote uidue,  et patrimonio Crucifixi se uel suos ditare festinent, gratis dantes quod gratis acceperunt, gratis facientes iudicium iniuriam patientibus, uindictam in nationibus, increpationes in populis. Qui de tuo denique spiritu, illorum instar septuaginta Moysi, accepisse cernantur , per quem siue absentes, siue presentes contendant placere tibi, placere Deo. Qui ad te redeant fatigati quidem, sed non suffarcinati:  simul et gloriantes, non quod curiosa seu pretiosa queque terrarum attulerint, sed quod reliquerint pacem regnis, legem barbaris, quietem monasteriis, ecclesiis ordinem, clericis disciplinam, Deo populum acceptabilem, sectatorem bonorum operum.



CAPUT u. Exemplis commendatur abstinentia munerum; et arrogantia ministrorum Pape perstringitur.

13. Dignum reor ad medium uenire factum dulcis memorie Martini nostri  . Nosti hoc; sed an memineris, ignoro. Is cardinalis presbyter, functus 441 aliquando legatione in Dacia  , tam pauper remeauit, ut pene expensis et equis deficientibus, uix perueniret Florentiam. Ibi episcopus loci donauit  ei equum, quo Pisas usque, ubi eramus tunc, peruectus est. Postridie, credo, secutus episcopus  cepit requirere suffragia amicorum. Cumque  per singulos sollicitarentur, uentum est ad Martinum. Fiducia erat maior in illo, qui non posset immemor esse recentis beneficii. Tum Martinus: »Decepisti me,« inquit: »nesciebam tibi imminere negotium. Tolle equum tuum, ecce in stabulo est. »Et hora eadem resignauit illi. Quid dicis, mi Eugeni? Nonne alterius seculi res est, redisse legatum de terra auri sine auro? transiisse per terram argenti, et argentum nescisse? donum insuper, quod poterat esse suspectum, illico reiecisse?

14. Sed o mihi locum suauem, ubi incidit occasio memorandi et nominandi suauissimi odoris uirum, episcopum loquor Carnotensem Gaufridum, qui legationem in partibus Aquitanie  propriis sumptibus strenue administrauit, idque annos plures.  Rem loquor quam uidi ipse. Eram cum eo in terra illa, cum a quodam presbytero presentatus illi est piscis, quem uulgo uocant sturgionem. Percunctatus legatus quanti uenierit, »Non accipio,« inquit, »nisi receperis pretium.« Et resignauit solidos quinque inuito et uerecundo. Item cum essemus in quodam oppido, domina illius oppidi obtulit ei pro deuotione cum manutergio duas uel tres paropsides pulchras, ligneas tamen: quas aliquandiu intuens homo scrupulose conscientie, laudauit eas, sed non acquieuit accipere. Quando [al. quomodo] argenteas recepisset, qui ligneas refutauit? Non fuerunt qui possent legato dicere: Ditauimus Abraham . Ipse uero cum Samuele libere concionabatur  ad omnes: Loquimini de me coram Domino et coram Christo eius, utrum bouem cuiuspiam tulerim aut asinum; si quempiam calumniatus sum, si oppressi aliquem, si de manu cuiusquam munus accepi; et contemnam illud hodie, uobisque restituam . O si talium daretur uirorum copia, quales perstrinximus nunc! Quid te felicius, quid illo iucundius seculo? Nonne secunda ab eternitate illorum tibi temporum beatitudo uideretur, cum te quaquauersum procedens, stipatum uideres tam inclyto agmine beatorum?

15. Si te noui, heres, et altum trahens suspirium [al. spiritum], tecum loqueris: Putas fore posse quod dicitur? Putas hic sumus, quousque hec fiant?  Quis det uiuere, ut uidere contingat? O si uiderem in uita mea Ecclesiam Dei talibus innixam columnis! O si Domini mei sponsam cernerem tante commissam fidei, tante creditam puritati! Quid me beatius, quidue securius, cum eiusmodi circa me uite mee et custodes spectarem simul et testes? Quibus omnia mea secreta secure committerem, communicarem consilia; quibus me totum refunderem, tanquam alteri mihi. Qui, si uellem aliquatenus deuiare, non sinerent, frenarent precipitem, dormitantem excitarent.  Quorum me reuerentia et libertas extollentem reprimeret, excedentem corrigeret: quorum me constantia et fortitudo nutantem firmaret, erigeret diffidentem: quorum me fides et sanctitas ad queque sancta, ad queque honesta, ad queque pudica, ad queque amabilia et bone fame prouocaret. Et nunc reduc oculos, mi Eugeni, ad eum qui nunc est curie siue Ecclesie statum et studia prelatorum, eorum presertim, qui sunt in circuitu tuo.

16. Sed de his hactenus. Ego palpaui, non fodi parietem  . Tibi licet fodere et uidere, utpote prophete filio. Mihi progredi non est fas. Unum dico quod in facie est. Ridicule ministri uestri uestris se compresbyteris 442 anteferre conantur. Non hoc ratio habet, non antiquitas habuit, non consentit  auctoritas. Et si de sua consuetudine calumnia struitur, melius profecto illa, quam summus Ordo contemnitur. Friuolum tamen satis, unde maximo obtinere id uolunt. Nos sumus, inquiunt, qui in omni celebritate domino Pape coniunctiores assistimus, sedenti propiores assidemus, procedentem posteriores precedimus  . Hoc totum non dignitatis priuilegium, sed sedulitatis debitum est, diaconi nomen solemni ipsa administratione interpretans. Denique presbyteris ordinata consessione ambientibus maiestatem, uos ad pedes sedetis. Propiores assistitis, ut habeat paratiores. In euangiliis legimus, quia facta est contentio inter discipulos, quis eorum uideretur esse maior . Beatus esses,  si sic circa te cetera tenerentur.



CAPUT uI. Pontifici non conuenire, utpote grauioribus intento, rei domestice curam; proindeque alteri potius economo committendam

17. Tedet iam curie: exeundum palatio; domi exspectant nos. Hi non modo circa, sed quodammodo intra te sunt. Non est superuacua consideratio, qua intendis disponere domui tue, prouidere his qui in sinu tuo et in gremio tuo sunt. Ego dico et necessariam. Paulum audi: Si quis domui sue preesse nescit, quomodo Ecclesie Dei diligentiam habebit?  item: Si quis suorum et maxime domesticorum, curam non habet, fidem negauit  et est infideli deterior . Et hec dicens, non te moneo summis occupatum intendere infimis et quasi minutum fieri; minimis impendere quod maximis debes. Quid te intrices, unde te eripuit Deus? Hec, inquit, omnia adiicientur uobis . uerumtamen et hec oportet facere et illa non omittere. At illa per te agens, per te etiam oportet prouideas, qui pro te de his prouideant. Nam si unus e seruis per se non sufficit simul et custodie iumentorum, et cure mensarum: tu per te quomodo intendere  ualeas et tue domui, et Domini pariter? de qua scriptum est: O Isrel quam magna est domus Domini ! uacuum prorsus a sollicitudine rerum minorum et uilium oportet esse animum, tam magnis et tam multis intentum rebus. Oportet liberum, quem nulla sibi uindicet uiolenta occupatio. Oportet ingenuum, quem nulla deorsum trahat indigna affectio. Oportet rectum, quem nulla seorsum auertat sinistra intentio. Oportet cautum, quem nulla subeat furtiua suspicio. Oportet uigilem, quem nulla ab sese abducat peregrina et curiosa cogitatio. Oportet firmum, quem nulla concutiat repentina turbatio. Oportet inuictum, quem nulla fatiget uel continua tribulatio. Oportet amplum, quem nulla coarctet rei temporalis amissio.

 18. His te non dubites et bonis priuandum, et feriendum malis, si animum diuidens, et Dei rebus, et tuis pariter reculis uolueris impertiri. Procurandus quem implices, qui pro te molat. Pro te dico non tecum. Quedam per temet facies; quedam per te et alios simul; quedam per alios ac absque te. Quis sapiens, et intelliget hec? Non est quod inter ista dormitet consideratio tua. Ego uero agenda domus tue sub eo genere, quod nouissimum posui, locanda censuerim. Per alium, ut dixi, illa facies. At is, si fidelis non fuerit, fraudabit: si non fuerit prudens, fraudabitur. Querendus proinde fidelis et prudens, quem constituas super familiam tuam. Adhuc inutilis est, si tertium desit. Queris quid hoc? Auctoritas. Quid enim prodest ei uelle et scire  queque disponere, 443 prout necesse est, si quod scit et uult, non potest? Danda ergo facultas agendi pro libitu. Si in preiudicium rationis putas hoc fieri, memento fidelem, qui agere nichilominus pro ratione uolet: attende prudentem, qui agere nichilominus pro ratione sciet Sed fidelis solersque uoluntas tunc proderit, cum ei affatim suppetet, unde tota facilitate mancipetur effectui, cunctis sine cunctatione parentibus. Subdendi igitur omnes. Nullum patiatur contradictorem. Nemo qui dicat, Cur fecisti sic? Potestatem habeat excludere et admittere quos uoluerit, mutare ministros, transferre ministeria ad quos et quando uoluerit. Ita timori sit omnibus, ut sit et utilitati. Presit omnibus, ut omnibus prosit, et  de omnibus. Clandestinas et susurratas delationes non recipias aduersus eum: magis detractiones censueris. Et hanc uelim generalem tibi constituas regulam, ut omnem, qui palam ueretur dicere quod in aure locutus est, suspectum habeas. Quod si te iudicante dicendum coram ille renuerit, delatorem iudices, non accusatorem.

19. Itaque unus omnibus facienda iniungat, et uni omnes respondeant. Tu illi habeas fidem, uacans tibi et Ecclesie Dei. Si quominus aut fidelis inueniatur, aut prudens, fideli potius committendum. Sane e duobus tutius hoc. Quanquam si idoneus non reperitur, etsi minus fidelem sustinere potius consulo, quam te immergere labyrintho huic. Memento Saluatorem Iudam economum habuisse .  Quid episcopo turpius, quam incumbere supellectili et substantiole sue: scrutari omnia, sciscitari de singulis, morderi suspicionibus, moueri ad queque perdita uel neglecta? Ad uerecundiam dico quorumdam eiusmodi, scrutantium quotidie omnem substantiam suam, numerantium singula, de minutis et quadrantibus exigentium rationem. Non ita ille Aegyptius, qui Ioseph omnibus traditis, ignorabat quid haberet in domo sua . Erubescat christianus, christiano sua non credens. Homo sine fide, fidem tamen habuit seruo, super omnia bona sua constituens eum: et hic erat alienigena.

20. Mira res! Satis superque episcopi ad manum habent, quibus animas credant: et cui suas committant  facultatulas, non inueniunt. Optimi uidelicet estimatores rerum, qui magnam de minimis, paruam aut nullam de maximis curam gerant. Sed, ut liquido datur intelligi, patientius ferimus Christi iacturam, quam nostram. Quotidianas expensas quotidiano reciprocamus scrutinio, et continua dominici gregis detrimenta nescimus. De pretio escarum et numero panum cum ministris quotidiana discussio est: rara admodum cum presbyteris celebratur collatio de peccatis populorum. Cadit asina, et est qui subleuet eam: perit anima, et nemo est qui reputet. Nec mirum, cum nec nostros quidem assiduos sentiamus defectus. Nonne ad singulas supputationes istas irascimur, urimur, anxiamur? Quam tolerabilius rerum, quam mentium sustineremus iacturam!  Quare, inquit, non magis fraudem patimini?  Queso, tu qui alios doces, doce te ipsum: si tamen iam non docuisti, pluris te habere, quam tua. Transitoria ista, que stare tibi nullo pacto queunt, fac ut a te transeant, non per te. Riuus qua fluit, cauat terram: sic discursus temporalium conscientiam rodit. Si potest torrens in agros excurrere sine lesione satorum; et tu te ista sine uulnere mentis posse tractare confidito. Omnimodis consulo studeas auertere a te concursum horum. Multa nescias, plurima dissimules, nonnulla obliuiscaris.

21. Sunt tamen que ignorare te nolim, mores quorumque et studia. Non oportet ut uitia domus  tue ultimus 444 scias: quod quamplurimis nouimus contigisse. Quapropter, ut dixi, alius alta dispenset; de disciplina tu prouide, illud nemini credas. Si insolentior coram te uel sermo sonuerit. uel habitus apparuerit: manus tua super eiusmodi; tu ulciscere iniuriam tuam. Impunitas ausum parit, ausus excessum. Domum episcopi decet sanctitudo, decet modestia, decet honestas: horum disciplina custos. Sacerdotes domestici, aut ceteris honestiores, aut fabula omnibus sunt. In uultu, in habitu, in incessu illorum qui circa te sunt, nichil residere impudicum, nichil indecens patiaris. Discant a te cepiscopi tui comatulos pueros et comptos adolescentes secum non habere. Certe inter mitratos discurrere calamistratos non decet. Et memento quod Sapiens  admonet: Filie tibi sunt? noli faciem tuam hilarem ad eas ostendere .

22. Nec austeritatem tamen suadeo tibi, sed grauitatem. Illa infirmiores fugat, hec reprimit leuiores. Illa, si adsit, odibilem; hec, si desit, contemptibilem reddit: in omnibus tamen modus melior. Ego nec seuerius uelim, nec dissolutius. Quid hac mediocritate gratius, ut nec de seueritate sis oneri, nec de familiaritate contemptui? In palatio papam, domi te patremfamilias exhibe. Ament te domestici tui: si non, facito ut timeant. Utilis semper custodia oris, que tamen affabilitatis gratiam non excludat. Ergo ubique frenanda lingua preceps, maxime autem in conuiuio. Ille conuenientior habitus, si tu actu quidem seuerus sis, uultu serenus, uerbo serius. Capellani,  et qui tecum iugiter diuinis intersunt officiis, non sint sine honore. Tuum est tales tibi prouidere, qui digni sint. Seruiatur eis ab omnibus tanquam tibi. Necessaria de manu tua accipiant. His contenti sint que tu prouideris illis: tu uide ne egeant. Super hoc quem forte ab aduentantibus petere deprehendes, iudica Giezitam : id de ostiariis, id de ceteris officialibus decernendum. uerum hoc ex abundanti: nam formam istam iam olim a te positam recordamur. Quid tuo dignius apostolatu? quid salubrius ad conscientiam, honestius ad famam, utilius ad exemplum? Optimus canon, qui proiicit auaritiam ex calumnia, et non a conscientia tantum.



CAPUT uII. Epilogus seu summa eorum que in pontifice requiruntur.


23. Libet iam et hunc claudere librum: sed in  calce aliqua uelim uel ante dicta quasi epilogando repetere, uel addere pretermissa. Consideres ante omnia sanctam Romanam Ecclesiam, cui Deo auctore prees, Ecclesiarum matrem esse, non dominam: te uero non dominum episcoporum, sed unum ex ipsis; porro fratrem diligentium Deum, et participem timentium eum. De cetero oportere te esse considera formam iustitie, sanctimonie speculum, pietatis exemplar, assertorem ueritatis, fidei defensorem, doctorem gentium, Christianorum ducem, amicum Sponsi, Sponse paranymphum, cleri ordinatorem, pastorem plebium, magistrum insipientium, refugium oppressorum, pauperum aduocatum, miserorum spem, tutorem pupillorum, iudicem uiduarum, oculum cecorum, linguam mutorum,  baculum senum, ultorem scelerum, malorum metum, bonorum gloriam, uirgam potentium, malleum tyrannorum, regum patrem, legum moderatorem, canonum dispensatorem, sal terre, orbis lumen, sacerdotem Altissimi, uicarium Christi, christum Domini: postremo deum Pharaonis. Intellige que dico: dabit tibi Dominus intellectum. Ubi malitie iuncta potentia est, aliquid tibi supra hominem presumendum. uultus tuus super facientes mala. Timeat spiritum ire tue, qui hominem non ueretur, gladium non formidat. Timeat orationem, qui admonitionem contempsit. Cui irasceris tu, Deum sibi iratum, non hominem putet. Qui te non audierit, auditurum Deum, et contra se paueat. Quod reliquum est, de  his que supra te sunt, incumbit iam disputatio: quam uno libro, Deo adiuuante, soluere spero, et me pariter absoluere promissione mea.



LIBER QUINTUS.



445 CAPUT PRIMUM. De his que supra nos sunt, id est de Deo rebusque diuinis, considerationem instituit, ad quas modo per creaturas erigimur.


1. Libri superiores, etsi de consideratione inscribantur,  plurimum tamen habent actionis admistum dum res aliquas non considerandas tantum, sed agendas docent uel monent. At qui in manibus modo est, sola in consideratione uersabitur. Que enim supra sunt (id quidem instat [ actu non indigent, sed inspectu. Non est quod in eis actites, que uno modo semper sunt, et in eternum; porro aliqua et ab eterno. Et hoc uelim solerter aduertas, uir sagacissime Eugeni, quia toties peregrinatur consideratio tua, quoties ab illis rebus ad ista deflectitur inferiora et uisibilia, siue intuenda ad notitiam, siue appetenda ad usum, siue pro officio disponenda uel  actitanda. Si tamen ita uersatur in his, ut per hec illa requirat, haud procul exsulat. Sic considerare, repatriare est  . Sublimior iste presentium ac dignior usus rerum, cum iuxta sapientiam Pauli,  inuisibilia Dei, per ea que facta sunt, intellecta conspiciuntur. Sane hac scala ciues non egent, sed exsules. Quod uidit ipse huius sententie auctor, qui cum diceret inuisibilia per uisibilia conspici, signanter posuit, a creatura mundi . Et uere quid opus scalis tenenti iam solium? Creatura celi illa est, presto habens per quod potius ista intueatur. uidet uerbum, et in uerbo facta per uerbum. Nec opus habet ex his que facta sunt, Factoris notitiam mendicare. Neque enim ut uel ipsa nouerit, ad ipsa descendit, que ibi illa uidet, ubi longe melius sunt quam in se ipsis. Unde nec medium requirit ad ea  corporis sensum: sensus ipsa sibi, se ipsa sentiens. Optimum uidendi genus, si nullius egueris, ad omne quod libuerit [al. add. nosse], te contentus. Alioquin iuuari aliunde, obnoxium fieri est minusque a perfecto istud, et minus liberum.

2. Quid, quod et inferioribus eges? nonne preposterum hoc et indignum? Plane superiorum quedam iniuria est, inferiorum operam desiderare: a qua iniuria nemo hominum perfecte uindicabitur, nisi cum quisque euaserit in libertatem filiorum Dei. Nempe erunt hi omnes docibiles Dei , et nulla interueniente creatura, solo beati Deo. Repatriasse erit hoc, exisse de patria corporum in regionem spirituum. Ipsa est Deus noster, maximus spiritus, maxima mansio spirituum beatorum: et ne  quid hic sibi usurpet sensus [al. add. carnis] seu imaginatio, ueritas est, sapientia est, uirtus, eternitas, summum bonum. Unde [al. add. a quo] interim absumus: et ubi sumus, uallis est lacrymarum, in qua sensualitas regnat, et consideratio exsulat: in qua libere quidem et potestatiue se exserit sensus corporeus, sed intricatus caligat oculus spiritualis. Quid igitur mirum, si ope indigene aduena indiget? Et felix secundum tempus uiator, qui ciuium beneficium, sine quo transire non potest, in obsequium conuertere potuit, utens, non fruens; urgens, non petens; exactor, non supplex.



CAPUT II. Assignat uarios considerationis gradus.

 3. Magnus ille, qui usum sensuum, quasdam ueluti ciuium opes, expendere satagit, dispensando 446 in suam et multorum salutem. Nec ille minor qui hunc sibi gradum ad illa inuisibilia philosophando constituit: nisi quod hoc dulcius, illud utilius; hoc felicius, illud fortius esse constat. At omnium maximus, qui spreto ipso usu rerum et sensuum, quantum quidem humane fragilitati fas est, non ascensoriis gradibus, sed inopinatis excessibus, auolare interdum contemplando ad illa sublimia consueuit. Ad hoc ultimum genus illos pertinere reor excessus Pauli. Excessus, non ascensus: nam raptum potius fuisse, quam ascendisse ipse se perhibet . Inde est quod dicebat: Siue mente excedimus, Deo . Porro hec tria  ita contingunt, cum consideratio, etsi in loco peregrinationis sue, uirtutis studio, et adiutorio gratie facta superior, sensualitatem aut premit ne insolescat, aut cogit ne euagetur, aut fugit ne inquinet. In primo potentior, in secundo liberior, in tertio purior. Puritatis siquidem et alacritatis pariter alis fit ille uolatus.

4. uis tibi has considerationis species propriis distingui nominibus? Dicamus, si placet, primam dispensatiuam, secundam estimatiuam, tertiam speculatiuam. Horum nominum rationes definitiones declarabunt. Dispensatiua est consideratio sensibus sensibilibusque rebus ordinate et socialiter utens ad promerendum Deum. Aestimatiua est consideratio prudenter ac diligenter queque scrutans  et ponderans ad uestigandum Deum. Speculatiua est consideratio se in se colligens, et, quantum diuinitus adiuuatur, rebus humanis eximens ad contemplandum Deum. Puto uigilanter aduertis aliarum hanc esse fructum: ceteras, si non referantur ad istam, quod dicuntur uideri posse, sed non esse. Et prior quidem absque intuitu huius multa serit, et nichil metit: sequens uero nisi ad istam se dirigat, uadit, sed non euadit. Ergo quod prima aptat, secunda odorat, tertia gustat. Ad quem tamen gustum perducunt et cetere, etsi tardius: nisi quod prima laboriosius, secunda quietius peruenitur.



CAPUT III. Ea que supra nos sunt, Deum scilicet et Angelos, inuestigari opinione, fide, et intellectu.

 5. Dixisti, inquis, satis qua ascendatur: etiam quo ascendendum, dicere habes. Falleris, si id speras: ineffabile est. Tu me existimas loqui quod oculus non uidit, nec auris audiuit, et in cor hominis non ascendit? Nobis, inquit, reuelauit Deus per Spiritum suum . Ergo que supra sunt non uidebo docentur, sed spiritu reuelantur. uerum quod sermo non explicat, consideratio querat, oratio expetat, mereatur uita, puritas assequatur. Sane eorum admonitus que supra sunt, non te existimes mitti a me suspicere solem, lunam, stellas, non ipsum firmamentum, non aquas que super celos sunt. Ista siquidem omnia, etsi supra loco, pretio infra sunt, et dignitate nature: sunt enim corpora. Tui portio spiritus est, quo superius  quidpiam frustra queris, quod non sit spiritus. Porro spiritus est Deus, sunt et Angeli sancti, et hi supra te. Sed Deus natura, Angeli gratia superiores sunt. Unum siquidem tui et Angeli optimum, ratio est: Deus uero non sui aliquid optimum habet, unum optimum totus. Is, et qui cum eo sunt beati spiritus, tribus modis, ueluti uiis totidem, nostra sunt consideratione 447 uestigandi, opinione, fide, intellectu. Quorum intellectus rationi innititur, fides auctoritati, opinio sola ueri similitudine se tuetur. Habent illa duo certam ueritatem: sed fides clausam et inuolutam, intelligentia nudam et manifestam: ceterum opinio certi nichil habens, uerum per uerisimilia querit potius, quam apprehendit.

 6. Omnino in his cauenda confusio, ne aut incertum opinionis fides figat, aut quod firmum fixumque est fidei, opinio reuocet in questionem. Et hoc sciendum, quia opinio, si habet assertionem, temeraria est: fides, si habet hesitationem, infirma est: item intellectus, si signata fidei tentet irrumpere, reputatur effractor, scrutator maiestatis. Multi suam opinionem intellectum putauerunt, et errauerunt. Et quidem opinio potest putari intellectus; intellectus opinio non potest. Unde hoc accidit? Profecto quia hec falli potest, ille non potest: aut si falli potuit, intellectus non fuit, sed opinio. uerus nempe intellectus certam habet non modo ueritatem, sed notitiam ueritatis. Possumus singula hec ita definire,  Fides est uoluntaria quedam et certa prelibatio necdum propalate ueritatis. Intellectus est rei cuiuscunque inuisibilis certa et manifesta notitia. Opinio est quasi pro uero habere aliquid, quod falsum esse nescias. Ergo, ut dixi, fides ambiguum non habet; aut si habet, fides non est, sed opinio. Quid igitur distat ab intellectu? Nempe quod etsi non habet incertum non magis quam intellectus, habet tamen inuoluerum, quod non intellectus. Denique quod intellexisti, non est de eo quod ultra queras: aut si est, non intellexisti. Nil autem malumus scire, quam que fide iam scimus. Nil supererit ad beatitudinem, cum que iam certa sunt nobis fide, erunt eque et nuda.



CAPUT Iu. Angeli quomodo considerandi.


7. His ita expeditis, age iam dirigatur consideratio in eam que sursum est Ierusalem mater nostra, ac totis tribus memoratis uiis caute et uigilanter uestigemus inuestigabilia: quatenus tamen licet, uel magis quatenus nobis donabitur. Et primo quidem ciues spiritus esse illic potentes, gloriosos, beatos, distinctos in personas, dispositos in dignitates, ab initio stantes in ordine suo, perfectos in genere suo, corpore ethereos  , immortalitate perpetuos, impassibiles non creatos, sed factos, id est gratia, non natura; mente puros, affectu, benignos, religione pios, castimonia integros, unanimitate indiuiduos, pace securos, a Deo conditos, diuinis  laudibus et obsequiis deditos. Hec omnia legendo comperimus, fide tenemus. Quanquam de corporibus horum non modo unde sint, sed an aliquatenus sint, heret sententia aliquorum. Unde si quis inter opinabilia magis id ponendum censuerit, non contendo. Porro intellectu preditos, non fide, non opinione, sed intellectu capimus; quia non possunt huius expertes, et Dei simul participes esse. Sunt et nomina quedam nota nobis similiter ex auditu, per que harum beatitudinum, etiam que non liquido mortalium percepit auditus, officia, merita, gradus, ordines, utcumque a nobis coniici et dicerni queunt. Sed enim quod ex auditu non est, iam non ex fide; nam fides ex auditu . Itaque opinando  ista dixerimus. Ad quid enim celestium nomina innotuerunt, si ne opinari quidem salua fide aliquid licet de rebus, quarum nomina sunt? Angeli, Archangeli, uirtutes, Potestates, Principatus, Dominationes, Throni, Cherubin, et Seraphin, hec nomina. Que significata eorum? Nullane inter illos spiritus qui simpliciter Angeli, et eos qui Archangeli nuncupantur, distantia?

8. Quid ergo sibi uult gradualis distinctio hec  ? Putemus 448 Angelos dici  qui singuli singulis hominibus dati creduntur; missi in ministerium, secundum Pauli doctrinam, propter eos qui hereditatem capiunt salutis : de quibus Saluator, Angeli eorum semper uident faciem Patris . Putemus  his preesse Archangelos, qui conscii mysteriorum diuinorum, nonnisi ob precipuas et maximas causas mittuntur. E quibus magnus ille archangelus Gabriel missus legitur ad Mariam , ob causam utique, qua maior esse non potuit. Putemus esse super istos uirtutes esse, quorum nutu uel opere signa et prodigia in elementis, siue ex elementis facta apparent ad commonitionem mortalium. Inde est fortassis, quod cum in Euangeliis legas: Erunt signa in sole et luna et stellis, paulo post habes, Nam uirtutes celorum mouebuntur ; hi nimirum spiritus, per quos signa fiunt. Putemus Potestates superiores istis, quarum uirtute potestas tenebrarum comprimitur, et cercetur malignitas  eris huius, ne quantum uult noceat; ne malignari, nisi ut prosit, possit. Putemus Principatus his quoque prelatos, quorum moderamine et sapientia omnis in terris principatus constituitur, regitur, limitatur transfertur, mutilatur, mutatur. Putemus Dominationes adeo cunctis supereminere prefatis ordinibus, ut respectu horum ceteri uideantur omnes administratorii spiritus, et ad istos, tanquam ad dominos, referri regimina Principatuum, tutamina Potestatum, operationes uirtutum, reuelationes Archangelorum, curam et prouidentiam Angelorum. Putemus Thronos alto etiam ab his euolasse recessu, qui ex eo quod sedent, Throni dicuntur; et ex eo sedent, quod sedit in eis Deus.  Neque enim sedere in eis qui non sederent posset. Queris quid [al. quam] illam sentiam sessionem? Summam tranquillitatem, placidissimam serenitatem, pacem que exsuperat omnem intellectum. Talis est qui sedet in Thronis Dominus sabaoth, iudicans omnia cum tranquillitate, placidissimus, serenissimus, pacatissimus. Et tales sibi constituit Thronos, simillimos sibi. Putemus Cherubin ex ipso sapientie fonte, ore Altissimi haurientes, et refundentes fluenta scientie uniuersis ciuibus suis. Et uide ne is sit, quem propheta loquebatur, fluminis impetus letificans ciuitatem Dei . Putemus Seraphin, spiritus totos diuino igne succensos, succendere uniuersa, ut singuli ciues singule  sint lucerne ardentes et lucentes; ardentes caritate, lucentes cognitione.

9. O Eugeni, quam bonum est nos hic esse! quam fore melius, si quando tamen toti sequamur quo ex parte precessimus! Precedimus animo, et ne ipso quidem toto, sed parte modica nimis. Affectus iacent mole corporea pregrauati et luto herentibus desideriis, sola interim arida et tenuis consideratio preuolat. Et tamen ex tantillo quod iam datur, libet exclamare: Domine, dilexi decorem domus tue, et locum habitationis glorie tue . Quid si totam se colligat anima, et reductis affectibus, e cunctis locis, quibus captiui tenentur, timendo que non oportet, amando que non decet, dolendo uane, gaudendo uanius, cum his ineat tota libertate uolatum, pulset  impetu spiritus, et in pinguedine gratie illabatur? Nonne cum ceperit circuire lucidas mansiones, et sinum illum etiam Abrahe curiosius perscrutari, et sub altari, quodcumque illud est  , martyrum reuisere animas, in prima stola secundam patientissime exspectantes, multo magis tunc instabit loquens cum propheta: Unam petii a Domino: hanc requiram, ut inhabitem in domo Domini omnibus diebus uite mee, ut uideam uoluntatem Domini, ac uisitem templum eius?  Quidni ibi uideatur cor Dei? quidni ibi probetur que sit uoluntas Dei bona, et beneplacens, et perfecta? Bona in se, placens in effectibus, beneplacens fruentibus, perfecta perfectis, et nichil ultra querentibus. Patent uiscera misericordie, patent cogitationes pacis, diuitie salutis  449, mysteria bone uoluntatis; benignitatis arcana, que clausa mortalibus, etiam ipsis electis suspecta sunt. Id quidem salubriter, ne desinant timere, dum necdum digne amare idonei inueniuntur.

10. Cernere est in his qui Seraphin appellantur, quomodo amet qui unde amet non habet, sed est et qui nichil horum que fecerit odit: quos saluandos fecit, quomodo foueat, quomodo prouehat, quomodo amplexetur, quomodo delicta electe iuuentutis  , et paleas ignorantiarum eius ignis ille  consumens, ipsam purgatissimam et suo amore dignissimam reddat. Cernere est in Cherubin, qui plenitudo scientie dicuntur, Deum scientiarum dominum esse, qui solus solam nesciat ignorantiam, qui totus sit lux, et tenebre in eo non sint ulle; totus sit oculus, et qui minime aliquando fallitur, quia minime clauditur; qui extra se non querat lumen, cui admoueatur ut uideat, ipse qui uidet, ipse unde uidet. Cernere est in Thronis, quam non suspectus omni innocentie iudex sedeat in his, qui circumuenire nolit, circumueniri non possit; quippe sic amans, et sic uidens. Nec uacat sessio: tranquillitatis insigne est. De uultu tali iudicium meum prodeat opto, cui insit amor, error absit, absit  et perturbatio. Cernere est in Dominationibus, quante sit Dominus maiestatis, cuius nutu imperium constat, et imperio uniuersitas atque eternitas termini sunt. Cernere est in Principatibus principium ex quo omnia; et quomodo a cardine ostium, sic ab ipso regi uniuersitatem. Cernere est in Potestatibus, quam potestatiue idem princeps quos regit, protegit, contrarias potestates arcens et propulsans. Cernere est in uirtutibus unam ubique equaliter presto esse uirtutem, per quam omnia, uiuificam, efficacem, inuisibilem, immobilemque, omnia tamen mouentem utiliter, tenentem fortiter: que cum in minus usitata effecta apud mortales eruperit, miracula siue prodigia uocant. Cernere postremo et mirari est in Angelis et Archangelis ueritatem  atque experientiam uocis illius, Quoniam ipsi cura est de nobis ; qui talium nos et tantorum non desinit iucundare uisitationibus, instruere reuelationibus, suggestionibus commonere, sedulitate solatiari.



CAPUT u. Gratias ac dotes Angelorum a Deo in ipsos deriuari.

11. Hec omnia contulit illis spiritibus ipse qui condidit illos, unus atque idem summus Spiritus, diuidens singulis prout uoluit. Hec operatur in illis, hec dedit operari et illis, sed aliter. Ardent Seraphin, sed igne Dei, uel potius igne Deo. Quod precipuum est in eis, amant, sed non quantum Deus, nec quomodo. Lucent Cherubin, et scientia eminent, sed participio ueritatis; ac per hoc non ut ueritas,  nec quantum. Sedent Throni, sed insidentis beneficio. Iudicant et ipsi cum tranquillitate, sed non ad mensuram modumue pacis pacantis, pacis que exsuperat omnem sensum. Dominantur Dominationes, sed sub Domino dominantur, seruiunt pariter. Quid hoc ad summum, sempiternum, singulareque dominium? Presunt Principatus et regunt: sed reguntur et ipsi, ita ut regere iam non norint, si regi desierint. Precellit in Potestatibus fortitudo: sed qui debent quod fortes sunt, et aliter est fortis, et plus; nec tam fortis quam ipsa fortitudo est. uirtutes  pro suo ministerio et potentatu satagunt excitare corda torpentia hominum innouatione signorum: uirtus uero in eis manens, ipsa facit opera. Faciunt et ille, sed in comparatione eius non faciunt. Denique tantum interest, ut quasi singulariter propheta dicat ad eum, Tu es Deus qui facis mirabilia : et idem de eo, Qui facit mirabilia magna solus . Adsunt Angeli et Archangeli: sed ille germanior nobis, qui non modo adest, sed inest.

12. Quod si dicas posse inesse et angelum, non inficior. Memini scriptum: Et angelus qui loquebatur in 450 me . Atqui differentia et in hoc. Inest angelus suggerens bona, non ingerens: inest hortans ad bonum, non bonum creans. Deus  sic inest ut afficiat, ut infundat, uel potius ut infundatur et participetur, ita ut unum perinde cum nostro spiritum esse dicere quis non timuerit, etsi non unam personam, unamue substantiam  . Habes enim: Qui adheret Deo, unus spiritus est . Angelus ergo cum anima, Deus in anima. Ille ut contubernalis anime inest, Deus ut uita. Itaque sicut anima uidet in oculis, audit in auribus, odorat in naribus, in faucibus gustat, tangit in toto reliquo corpore: sic Deus diuersa in diuersis spiritibus operatur; uerbi gratia, in aliis amantem se exhibens, in aliis agnoscentem, in aliis alia facientem, sicut unicuique datur manifestatio spiritus ad utilitatem . Quis est iste tam communis in uocibus, tam longe in rebus? quomodo  quem nostris loquimur uerbis, in sua reconditus maiestate, nostros penitus et aspectus effugit, et affectus? Audi ipsum quid loquatur hominibus. Sicut exaltantur celi a terra, sic exaltate sunt uie mee a uiis uestris, et cogitationes mee a cogitationibus uestris . Dicimur amare, et Deus: dicimur nosse, et Deus: et multa in hunc modum. Sed Deus amat ut caritas, nouit ut ueritas, sedet ut equitas, dominatur ut maiestas, regit ut principium, tuetur ut salus, operatur ut uirtus, reuelat ut lux, assistit ut pietas. Que omnia faciunt et Angeli, facimus et nos: sed longe inferiori modo, non utique bono quod sumus, sed quod participamus.



CAPUT uI. Principii et essentie rationem proprie soli Deo conuenire.


13. Nunc iam transi spiritus istos, si forte cum sponsa dicere possis et tu: Paululum cum pertransissem eos, inueni quem diligit anima mea . Quis est? Non sane occurrit melius, quam Qui est. Hoc ipse de se uoluit responderi, hoc docuit, dicente Moyse ad populum, ipso quidem iniungente: Qui est, misit me ad uos . Merito quidem. Nil competentius eternitati, que Deus est. Si bonum, si magnum, si beatum, si sapientem, uel quidquid tale de Deo dixeris; in hoc uerbo instauratur,  quod est, Est. Nempe hoc est et esse, quod hec omnia esse. Si et centum talia addas, non recessisti ab esse. Si ea dixeris, nichil addidisti: si non dixeris, nichil minuisti. Iam si uidisti hoc tam singulare, tam summum esse; nonne in comparatione huius quidquid hoc non est, iudicas potius non esse, quam esse? Quid item Deus? Sine quo nichil est. Tam nichil esse sine ipso, quam nec ipse sine se potest. Ipse sibi, ipse omnibus est. Ac per hoc quodammodo ipse solus est, qui suum ipsius est, et omnium esse Quid est Deus? Principium: et hoc ipse de se responsum dedit . Multa in rebus dicuntur principia, sed respectu posteriorum. Alioquin si ad aliquid precedens respicias, ipsum potius principium dabis. Quamobrem si queras  uerum simplexque principium, inuenias oportet quod principium non habuerit. Ex quo uniuersum cepit, ipsum profecto minime cepit. Nam si cepit, aliunde ceperit necesse est. A se enim cepit nichil. Nisi forte quis putauerit, quod non erat, dare sibi potuisse, ut esse inciperet; aut fuisse aliquid, antequam esset. Quod utrumque quia ratio non consentit, constat nichil sibimet extitisse principium. Quod uero aliud principium habuit, primum [al. principium] non fuit. uerum ergo principium nequaquam cepit, sed totum ab ipso cepit.

14. Quid est Deus? Cui secula nec accesserunt, nec decesserunt; nec ceterna tamen. Quid est Deus? Ex quo omnia, per quem omnia, in quo omnia . Ex quo omnia, creabiliter,  non seminabiliter. Per quem omnia, ne alium auctorem atque alium opificem arbitreris. In quo omnia, non quasi in loco, sed quasi in uirtute. Ex quo omnia, tanquam uno principio, auctore omnium. Per quem omnia, ne alterum inducatur principium 451 artifex. In quo omnia, ne tertium inducatur, locus. Ex quo omnia, non de quo, quia non est materia Deus: efficiens causa est, non materialis. Frustra philosophi materiam querunt: non eguit materia Deus. Non enim officinam quesiuit, non artificem. Ipse per se omnia fecit. Unde? De nichilo: nam si ex aliquo fecit, illud non fecit, ac per hoc nec omnia. Absit ut de sua incorrupta incorruptibilique substantia tam multa fecerit; etsi bona, corruptibilia  tamen. Queris si in ipso omnia, ipse ubi? Nihil minus inuenio. Quis capiat locus? Queris ubi non sit? Nec hoc quidem dixerim. Quis sine Deo locus? Incomprehensibilis est Deus: sed non parum apprehendisti, si hoc tibi de eo compertum est, quod nusquam sit, qui non clauditur loco; et nusquam non sit, qui non excluditur loco. Suo autem illo sublimi atque incomprehensibili modo, sicut omnia in ipso, sic ipse in omnibus est. Denique sicut ait euangelista, in mundo erat . Alias uero, ubi erat antequam mundus fieret, ibi est. Non est quod queras ultra ubi erat; preter ipsum nichil erat. Ergo in se ipso erat.



CAPUT uII Deum et simplicem et trinum esse.


15. Quid est Deus? Quo nichil melius cogitari potest. Si approbas, non oportet assentiaris esse aliquid, quo Deus sit  , et quod Deus non sit. Hoc enim sine dubio melius. Quomodo non melius Deo, si Deus non est, quod dat Deo ut sit? At melius illam diuinitatem, qua dicunt Deum esse  , non aliud quam Deum esse fatemur. Non est ergo in Deo nisi Deus. Quid? inquiunt: negas Deum habere diuinitatem? Non, sed quod habet, hoc est. Negas diuinitate  Deum esse? Non, sed non alia, quam que ipse est. Aut si tu aliam inuenisti, adiuuet me Trinitas Deus, aduersus illam  tota me contumacia  erigo. Quaternitas orbem disterminat, non signat deitatem. Deus Trinitas est, Deus trium singula personarum. Si quartam diuinitatem adiicere placet; interim ego hanc, que Deus non est, persuasi mihi minime adorandam. Puto quod et tu. Nempe Dominum Deum tuum adorabis, et illi soli seruies . Gloriosa uero diuinitas, que sibi honorem non audeat arrogare diuinum. At melius quartum hoc omnino respuimus, quam sine honore recipimus. Multa dicuntur esse in Deo, et quidem sane catholiceque, sed multa unum. Alioquin si diuersa putemus, non quaternitatem habemus, sed centenitatem. uerbi causa, dicimus magnum, bonum, iustum, et innumera talia: sed nisi omnia unum in Deo, et cum Deo consideres, habebis multiplicem  Deum.

16. Mihi uero non deest quot cogitem melius eiusmodi Deo tuo. Queris quid? Mera simplicitas. uero iudicio, natura simplex multiplici antefertur. Scio quod ad hec respondere solent. Non multa, inquiunt, sed unam tantum diuinitatem, que omnia illa sunt, Deo ut sit conferre asserimus. Asseritis ergo, etsi non multiplicem, duplicem Deum; et non ad merum simplex peruenistis, neque ad id, quo melius cogitari non potest. Tam non est simplex, quod uel uni fuerit obnoxium forme, quam nec uirgo uel uni cognita uiro. Securus loquor, ne is quidem qui uel duplex est, erit meus. Habeo enim meliorem. Esto quod hunc numeroso et multiplici  anteponam: sed plane pre simplici sperno. Meus Deus ipse catholice est. Tam non habet hoc et illud, quam non hec et illa. Est qui est, non que est. Purus, simplex, integer, perfectus, constans sibi, nichil de temporibus, nichil de locis, nichil de rebus trahens in se, nichil ex se deponens in eis; non habens quod ad numerum 452 diuidat, non que colligat ad unum. Unum quippe est, sed non unitum. Non partibus constat, ut corpus; non affectibus  distat, ut anima: non formis substat, ut omne quod factum est; sed neque forme, ut istis uisum est. Magna laus uidelicet Deo, ut se ab informitate uindicet, forma una esse contentum. Hoc est dicere, cetera pluribus, Deum nonnisi uni debere quod est. Quid? Cuius beneficio sunt que sunt, ipse pro suo esse alteri beneficio  inclinabit? Laus ista, ut uulgo dicitur, blasphemiam ualet. An non pluris est nullo indigere quam uno? Habe reuerentiam Deo, ut quod pluris est, illi tribuas. Si cor tuum usque huc ascendere potuit, Deum tuum infra quomodo collocabis? Ipse sibi forma, ipse sibi essentia est. In hoc interim gradu suspicio illum: et si alter potior appareret, illum potius darem. Nunquid  uerendum, ne cogitatio transuolet illum? Quantumcunque in altum proficiat, ultra est. Infra quod homo cogitare possit, altissimum querere, ridiculum est; statuere, impium. Ultra, non citra querendus est.

17. Ascende adhuc, si potes, ad cor altius, et exaltabitur Deus. Non est formatus Deus: forma est. Non est affectus Deus: affectio est. Non est compositus Deus: merum simplex est. Et ut liquido noueris, quid simplex dicam: idem quod unum. Tam simplex Deus, quam unus est. Est autem unus, et quo modo aliud nichil. Si dici possit, unissimus est. Unus est sol, quod non sit alter: una luna, quod eque altera non sit. Atque id quidem Deus, sed plus. Quid plus? Unus est etiam sibi. Et hoc  uis tibi declarari? Idem est semper, et uno modo, Non sic unus sol, non sic una luna. Clamat uterque non esse unum sibi; ille motibus, illa et defectibus suis. Deus autem non modo unus sibi: et in se unus est. Nihil in se nisi se habet. Non ex tempore alterationem habet, non in substantia alteritatem hinc de eo Betius: »Hoc uere unum, in quo nullus est numerus, nullum in eo aliud preter id quod est: Neque enim subiectum fieri potest: forma enim est.« Compara huic uni omne quod unum dici potest; et unum non erit. Trinitas est tamen Deus. Quid ergo? Destruimus quod dictum est de unitate, quia inducimus trinitatem? Non; sed statuimus unitatem. Dicimus Patrem, dicimus  Filium, dicimus Spiritum sanctum; non tamen tres Deos, sed unum. Quid sibi uult iste  absque numero numerus? Si tria, quomodo non numerus? si unum, ubi numerus? Sed habeo, inquis, quid numerem, et quid non numerem. Substantia una est: persone tres sunt. Quid mirum? quid uel obscurum in hoc? Nihil, si persone seorsum a substantia cogitentur. Nunc uero cum tres ille persone illa substantia sint, et illa una substantia tres  ille persone; quis numerum neget? Nam uere tres sunt. Quis numeret tamen? Nam uere unum sunt. Aut si tu facile explicatu id putas, dicendo tres, dicito quid numerasti? Naturas? Una est. Essentias? Una est. Substantias? Una est. Deitates? Una est. Non hec, sed personas numero, inquis. Que non sint illa una natura, illa una essentia, illa una substantia, illa una diuinitas? Catholicus es: minime hoc dabis.



CAPUT uIII. Personarum pluralitem in Deo consurgere ex proprietatibus; essentiam tamen unam et simplicem esse.

18. Personarum proprietates non aliud quam personas; ipsasque non aliud quam unum Deum, unam diuinam substantiam, unam diuinam naturam,  unam diuinam et summam maiestatem, fides catholica confitetur. Numera ergo, si potes, aut sine substantia personas, que ipsa sunt: aut sine personis proprietates, que ipse sunt. Aut si diuidere quis conetur uel 453 personas a substantia, uel proprietates a personis, nescio quomodo Trinitatis se profiteri cultorem possit, qui in tantam rerum numerositatem excesserit. Dicamus itaque tres, sed non ad preiudicium Unitatis: dicamus unum, sed non ad confusionem Trinitatis. Neque enim nomina uacua sunt, nec absque significantia casse uoces. Querit quis quomodo illud quod catholicum esse dicimus, possit esse [al. add. quomodo hoc]? Sufficiat ei tenere sic esse. Atque hoc non rationi perspicuum,  nec tamen opinioni ambiguum, sed fidei persuasum. Sacramentum hoc magnum est, et quidem uenerandum, non scrutandum. Quomodo pluralitas in unitate, et hac unitate, aut ipsa in pluralitate? Scrutari hoc temeritas est, credere pietas est; nosse uita, et uita eterna est. Unde si opere pretium censes, o Eugeni, percurrat nunc consideratio multa Una, quo eminentia huius singularis Unius fiat euidentior. Est unitas, que collectiua potest dici, cum, uerbi causa, multi lapides faciunt aceruum unum. Est et unitas constitutiua, cum multa membra unum corpus, uel multe partes unumquodcumque totum constituunt. Est et coniugatiua, qua fit ut duo iam non duo sint, sed una  caro. Et est natiua, qua anima et caro unus nascitur homo. Est unitas potestatiua, qua homo uirtutis non instabilis, non dissimilis, sed unus sibimet semper nititur inueniri. Est consentanea, cum per caritatem multorum hominum est cor unum, et anima una. Est et uotiua, cum anima uotis omnibus adherens Deo, unus spiritus est. Et est dignatiua unitas, qua limus noster a Dei uerbo in unam assumptus est personam.

19. uerum hec omnia quid ad illud summum, atque, ut ita dicam, unice Unum, ubi unitatem consubstantialitas facit? Huic Uni quoduis illorum si assimiles, erit quoquo modo unum: si compares, nullo. Igitur inter omnia que recte unum dicuntur, arcem tenet Unitas Trinitatis, qua tres persone  una subtantia sunt. Secundo loco illa precellit, qua e conuerso tres substantie una in Christo persona sunt. Porro hec et quecumque alia dici una possunt, summe illius unitatis imitatione, non comparatione, Una appellari uera sobriaque probat consideratio. Nec abducimur ab hac unitatis professione assertione Trium: cum in hac Trinitate non recipiamus multiplicitatem, sicut nec solitudinem in unitate. Quamobrem cum dico Unum, non me Trinitatis turbat numerus, qui essentiam non multiplicat, non uariat, nec partitur. Rursum cum dico Tria, non me arguit intuitus unitatis, que illa quecumque tria, seu illos tres, nec in confusionem cogit  , nec in singularitatem redigit.



CAPUT IX. Uti in Deo simplex natura est in tribus personis, sic contra in Christo plures naturas in unam personam coalescere.


20. Idem me sentire fateor et de illa unitate cui secundum ab ista inter cetera Una honorem dedi. Dico in Christo uerbum, animam, et carnem, sine confusione essentiarum unam esse personam, et item absque preiudicio personalis unitatatis in sua numerositate manere. Nec negauerim hanc ad illud quoque genus unitatis pertinere, qua anima, et caro unus est homo. Decuit quippe familiarius similiusque cum hominis conuenire constitutione, quod pro homine constitutum est sacramentum. Decuit et cum summa, que in Deo est et Deus est, unitate  congruere, ut quomodo ibi tres persone una essentia; ita hic conuenientissima quadam contrarietate tres essentie sint una persona. uidesne pulchre inter utramque unitatem hanc collocari; in eo utique qui constitutus est mediator Dei hominisque homo Christus iehsu? Pulcherrima, inquam, conuenientia, ut salutare sacramentum congrua quadam similitudine ambobus respondeat, et saluanti uidelicet et saluato. Ita hec unitas duarum consistens media unitatum, alteri succumbere, alteri 454 preeminere cognoscitur; quantum superiore inferior, tantum inferiore superior.

21. Tantam denique, tamque expressam unionis uim in se prefert ea persona, in qua Deus et homo  unus est Christus; ut si duo illa de se inuicem predices, non erraueris, Deum uidelicet hominem, et hominem Deum uere catholiceque pronuntians. Non autem similiter uel carnem de anima, uel animam de carne, nisi absurdissime, predicas, etsi similiter anima et caro unus sit homo. Nec mirum, si non eque potis anima sit sua illa uitali, etsi non parum ualida, intentione connectere, atque suis affectibus astringere sibi carnem, ut sibi diuinitas hominem illum, qui predestinatus est filius Dei in uirtute, Longa catena et fortis ad stringendum, diuina predestinatio: ab eterno est enim. Quid longius eternitate? Quid diuinitate potentius? Inde est quod nec morte incidente ullatenus intercidi hec unitas potuit, etsi carne et anima ab inuicem separatis.  Et fortassis hoc sensit ille, qui se indignum professus est soluere corrigiam calceamenti huius [al. eius] .



CAPUT X. Parabola, que est apud Mattheum de tribus satis, Christi persone accommodatur.

22. Sed et illa tria sata de Euangelio , mista et fermentata in panem unum, si quis ad hec tria dixerit pertinere, non incongrue id mihi facere uidebitur. Quam bene ea mulier fermentauit, ut nec diuisione quidem facta carnis et anime, a carne uel anima uerbum diuideretur! Mansit et in separatione inseparabilis unitas. Nec enim que ex parte contigit separatio, potuit unitati prescribere, permanenti in totis tribus. Siue coniunctis,  siue disiunctis duobus, nichilominus perseuerauit in tribus unitas personalis. Aeque unus Christus unaque persona, uerbum, anima, et caro, etiam mortuo homine perdurauit. In utero uirginis, ut sentio ego, commistio hec et fermentatio facta est: et ipsa mulier que miscuit, et fermentauit. Nam fermentum non immerito fortasse dixerim fidem Marie. Plane beata, que credidit, quoniam perfecta sunt in ea, que dicta sunt ei a Domino . Perfecta autem non essent, si quominus iuxta uerbum Domini esset fermentatum totum, et perpetuo fermentatum, seruans nobis tam in morte, quam in uita pariter unum atque integrum mediatorem Dei ei hominum cum sua deitate, hominem Christum Iesum.

23. Aduertere est in hoc admirabili sacramento  iuxta numerum satorum, mire et decentissime distinctionis gradus, nouum, antiquum, eternum. Nouum, animam, que de nichilo tunc creata creditur, cum infusa: antiquum, carnem, que a primo usque hominum, id est ex Adam, traducta cognoscitur: eternum, uerbum, quod ab eterno Patre ceternum illi genitum indubitata ueritate asseritur. Et in his triplex, si diligenter aduertas, diuine potentie genus, quod factum sit de nichilo aliquid, de uetusto nouum, eternum beatumque de damnato et mortuo. Quid hoc ad nostram salutem? Multum per omnem modum. Primum quidem, quod peccato redacti in nichilum, per hoc quodammodo iterato creati sumus, ut simus initium aliquod creature  eius. Deinde quod ex uetusta seruitute in libertatem filiorum Dei translati, in nouitate spiritus ambulantes. Postremo, quod de potestate tenebrarum uocati ad regnum claritatis eterne, in quo iam et consedere nos fecit in Christo. Alieni sint a nobis  , qui Christi a nobis carnem alienare conantur, nouam creatam in uirgine, et non de uirgine sumptam, impie asserentes. Pulchre propheticus spiritus longe ante occurrit huic sententie, imo blasphemie impiorum: Egredietur, inquiens, uirga de radice Iesse, et flos de radice eius ascendet . Dixisse poterat, Et flos de uirga; sed 455 maluit, de radice: ut unde uirgam, inde florem duxisse originem  demonstraret. Inde igitur sumpta caro, unde orta uirgo: nec noua in uirgine, que prodiit ex radice.



CAPUT XI. Continuatio considerationis de Deo.

24. Forte substomacaris, si adhuc pergimus querere, quid est Deus? tum quia toties iam quesitum est, tum quia diffidis inuentum iri. Dico tibi, Pater Eugeni, solus est Deus, qui frustra nunquam queri potest, nec cum inueniri non potest. Doceat te de hoc experimentum tuum; aut si non, experto credito, non mihi sed sancto, qui ait: Bonus est, Domine, sperantibus in te, anime querenti te . Quid ergo est Deus? Quod ad uniuersum spectat, finis? quod ad electionem, salus: quod ad se, ipse  nouit. Quid est Deus? uoluntas omnipotens, beneuolentissima uirtus, lumen eternum, incommutabilis ratio, summa beatitudo, creans mentes ad se participandum, uiuificans ad sentiendum afficiens ad appetendum, dilatans ad capiendum, iustificans ad promerendum, accendens ad zelum, fecundans ad fructum, dirigens ad equitatem, formans ad beneuolentiam, moderans ad sapientiam, roborans ad uirtutem, uisitans ad consolationem, illuminans ad cognitionem, perpetuans ad immortalitatem, implens ad felicitatem, circumdans ad securitatem.



CAPUT XII. Deum et bonorum operum pium remuneratorem, et scelerum equissimum uindicem esse.

25. Quid est Deus? Non minus pena peruersorum,  quam humilium gloria. Est enim rationabilis quedam equitatis directio inconuertibilis atque indeclinabilis, quippe attingens ubique: cui illisa omnis prauitas conturbetur necesse est. Quidni in hanc omne tumidum, uel distortum impingat, et conquassetur? ue uniuerso, quod obuium forte offenderit cedere nescia rectitudo: nam et fortitudo est. Quid iniquis uoluntatibus tam contrarium et aduersum, quam semper conari, impingere semper, et frustra [al. frustrari]? ue oppositis uoluntatibus, solam sue profecto auersionis referentibus penam. Quid tam penale, quam semper uelle quod nunquam erit? Quid tam damnatum, quam uoluntas addicta huic necessitati uolendi nolendique, ut ad utrumlibet  iam, sicut non nisi peruerse, ita non nisi misere moueatur? In eternum non obtinebit quod uult; et quod non uult in eternum nichilominus sustinebit. Digne omnino, ut quid ad nichil afficitur unquam quod deceat, ad nil unquam quod libeat, euadat. Quis hoc facit? Rectus Dominus Deus noster, qui et cum peruerso peruertitur. Nunquam recto prauoque conueniet. Hec enim sibi inuicem aduersantur, etsi non inuicem ledant. Lesio alterius est: absit ut Dei. Durum tibi est, inquit, contra stimulum calcitrare ; hoc est, non stimulo durum, sed calcitranti. Et est turpium pena Deus: lux est enim. Et quid tam inuisum obscenis flagitiosisque mentibus?  Profecto omnis qui male agit, odit lucem . Sed dico: nunquid non poterunt declinare? Minime omnino. Lucet ubique, etsi non omnibus. Denique in tenebris lucet, et tenebre eam non comprehendunt . uidet tenebras Lux, cui hoc est uidere, quod lucere: sed non uicissim a tenebris ipsa uidetur, quia tenebre eam non comprehendunt . Et uidentur ergo, ut confundantur: et non uident, ne consolentur. Nec modo a luce: et in luce uidentur. A quo, uel quibus? Ab omni uidente, ut pro multitudine intuentium sit confusio multa. At nullus de tanta numerositate spectantium molestior oculus suo cuiusque. Non est aspectus, siue in celo, siue in terra, quem tenebrosa conscientia suffugere magis uelit, minus possit. Non  latent tenebre uel se ipsas. 456 Se uident que aliud non uident. Opera tenebrarum sequuntur illas, nec est quo se abscondant ab illis, ne in tenebris quidem. Hic est uermis qui non moritur, memoria preteritorum. Semel iniectus, uel potius innatus per peccatum, hesit firmiter, nequaquam deinceps auellendus. Nec cessat rodere conscientiam, eaque pastus, esca utique inconsumptibili, perpetuat uitam. Horreo uermem mordacem, et mortem uiuacem. Horreo incidere in manus mortis uiuentis, et uite morientis.

26. Hec secunda mors, que nunquam per occidit, sed semper occidit. Quis det illis semel mori, ut non moriantur in eternum? Qui dicunt montibus,  Cadite super nos; et collibus, Operite nos , qui nisi mortem mortis beneficio aut finire, aut euadere uolunt? Denique inuocabunt mortem, ait, et non ueniet . Intuere id clarius. Constat immortalem animam esse, nec aliquando absque sua memoria uiuere, ne non animam aliquando esse contingat. Itaque durante anima, durat et memoria. Sed qualis? Feda flagitiis, horrida facinoribus, uanitate tumida, contemptu hispida et neglecta. Que priora, transierunt, et non transierunt. Transierunt a manu, sed non a mente. Quod factum est, factum non esse non potest. Proinde etsi facere in tempore fuit, sed fecisse in sempiternum manet. Non transit cum tempore, quod tempora  transit. In eternum ergo necesse est cruciet, quod perperam te egisse in eternum memineris. Experiri erit hoc ueritatem uocis illius: Arguam te, et statuam contra faciem tuam . Dominus locutus est, cui omne aduersum et sibi aduersari necesse est, ut sit sera querela: O custos hominum, quare posuisti me contrarium tibi, et factus sum mihimet ipsi grauis?  Ita est, o Eugeni. Non potest Deo esse contrarium quid, et sibimet coherere, sed qui arguetur a Deo, arguetur et a se ipso. Non est sane iam tunc quod aut ueritatem dissimulet ratio, aut rationis intuitum anima declinet, membris auulsa corporeis, et in sese collecta. Quo enim id ualeat, sopitis conclusisque in  morte sensibus, per quos utique curiosius exire, et a se ire solebat in eam, que preterit, mundi istius figuram? uides turpibus nichil deesse ad confusionem, cum producentur spectaculum fieri Deo, Angelis, hominibus, sibi ipsis? O quam male mali omnes locati sunt, utique oppositi torrenti huic directe equitatis, et huic lumini propalate ueritatis expositi [al. oppositi]. Nonne hoc est perpetuo tundi, perpetuoque confundi? Duplici contritione, ait ille, contere eos, Domine Deus noster .



CAPUT XIII. De longitudine, latitudine, profunditate, et sublimitate Dei profunde et eleganter discurrit.

27. Quid est Deus? Longitudo, latitudo, sublimitas,  et profundum. Quid, inquis? tenemus te quaternitatis, quam abominatus es, professorem. Minime. Abominatus sum, et abominor. uisus sum protulisse plura, sed unum est. Unus Deus signatus est pro captu nostro, non pro suo statu. Diuisus est hic, non ille. uoces diuerse, semite multe: sed unum per eas significatur, unus queritur. Non diuisiones substantie in quaternario isto expresse sunt; non dimensiones, quales in corporibus intuemur; non distinctio personalis, qualem in Trinitate adoramus; non numerus proprietatum, qualem personis ipsis inesse fatemur, etsi non aliud a personis. Alioquin hoc singulum horum in Deo, quod quatuor simul; hoc quatuor ipsa, quod singulum  est. Nobis autem, quia non possumus cum Deo simplicitate contendere, dum contendimus apprehendere unum, occurrit ueluti quadruplicatum. Facit hoc speculum et enigma, per quod solum interim uideri datur. Cum autem uidebimus facie ad faciem, uidebimus sicuti est. Nec enim iam tunc fragilis acies mentis nostre, quantumlibet uehementer intendens, aliquatenus resiliet, dissilietue 457 in suam pluralitatem. Colliget sese magis, adunabit, conformabitque unitati illius, uel potius unitati illi, ut una uni facies respondeat faciei. Nempe similes ei erimus, quia uidebimus eum sicuti est . Beata uisio! ad quam merito suspirabat, qui ait: Exquisiuit te facies mea;  faciem tuam, Domine, requiram . Et quia adhuc in querendo res est, interim ascendamus quadrigam istam, utpote infirmi et imbecilles, indigentes tali uehiculo, si forte uel sic apprehendemus, in quo apprehensi sumus, id est, huius ipsius uehiculi rationem. Nam hoc monitum habemus ab ipso auriga et primo currus huius exhibitore, ut studeamus comprehendere cum omnibus sanctis, que sit longitudo, latitudo, sublimitas, et profundum . Comprehendere dixit, non, Cognoscere: ut non curiositate contenti scientie, tota cura fructui inhiemus. Non in cognitione est fructus, sed in comprehensione. Alioquin scienti bonum, et non facienti, ut ait quidam, peccatum est  ei : et ipse Paulus alio loco, Sic currite, inquit, ut comprehendatis . Quid sit comprehendere, inferius declarabo.

28. Quid igitur est Deus? Longitudo, inquam. Quid ipsa? Aeternitas. Hec tam longa, ut non habeat terminum, non magis loci, quam temporis. Est et latitudo. Et ipsa quid? Charitas. Quibus et ista terminis angustetur in Deo, qui nichil odit eorum que fecerit? Denique solem suum oriri facit super bonos et malos, pluit super iustos et iniustos . Ergo et inimicos concludit sinus ille. Nec hoc quoque contentus, euadit in infinitum. Omnem non modo affectionem, sed et cognitionem excedit, adiiciente Apostolo et dicente: Scire etiam  supereminentem scientie caritatem Christi . Quid plus dicam? Aeterna est. Nisi quod hoc plus forsitan est, quia eternitas est. uides tantam esse latitudinem, quantam et longitudinem? Utinam sic uideas non tantam esse, sed ipsam: id esse unam quod alteram; non minus unam quam duas, nec plus duas quam unam. Deus eternitas, Deus caritas est: longitudo sine protensione, latitudo sine distensione. In utroque pariter locales quidem excedit temporalesque angustias, sed libertate nature, non enormitate substantie. Tali modo immensus est qui omnia fecit in mensura; et quamuis immensus, hic tamen modus et ipsius immensitatis.

 29. Quid item Deus? Sublimitas et profundum. In altero supra omnia, in altero infra omnia. Liquet in deitate nusquam claudicare equalitatem, stare eam undique firmiter, constare immobiliter sibi. Sublime, potentiam; profundum, sapientiam eius [al. esse] considera. Ex equo et ista respondent sibi, dum et sublimitas inattingibilis, et profunditas eque inscrutabilis cognoscatur, Paulo admirante et exclamante: O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie illius!  Libet et nos exclamare cum Paulo, horum utcumque intuentes in Deo, et cum Deo simplicissimam unitatem: O sapientia potens, attingens ubique fortiter! o potentia sapiens, disponens omnia suauiter!   Res una, effectus multiplex, operationesque diuerse. Et illa una res est longitudo propter eternitatem, latitudo propter caritatem, sublimitas propter maiestatem, profunditas propter sapientiam.



CAPUT XIu. Modum, quo predicta secundum Apostolum comprehendere possimus, ostendit.

30. Nouimus hec. Num ideo et arbitramur nos comprehendisse? Non ea disputatio comprehendit, sed sanctitas: si quo modo tamen comprehendi 458 potest quod incomprehensibile est. At nisi posset, non dixisset Apostolus: Ut comprehendamus cum omnibus sanctis . Sancti igitur comprehendunt. Queris quomodo? Si sanctus es, comprehendisti, et nosti: si non; esto, et tuo experimento scies. Sanctum facit affectio sancta, et  ipsa gemina: timor Domini sanctus, et sanctus amor. His perfecte affecta anima, ueluti quibusdam duobus brachiis suis comprehendit, amplectitur, stringit tenet, et ait: Tenui eum, nec dimittam . Et timor quidem sublimi et profundo, amor lato et longo respondet. Quid tam timendum quam potestas, cui non potes resistere; quam sapientia, cui abscondi non potes? Poterat minus timeri Deus, alterutro carens. Nunc autem perfecte oportet timeas illum, cui nec oculus deest omnia uidens, nec manus potens omnia. Quid item tam amabile, quam amor ipse, quo amas, et quo amaris? Amabiliorem tamen iuncta eternitas facit: que dum non excidit, foras mittit suspicionem. Ama  igitur perseueranter et longanimiter, et habes longitudinem: dilata amorem tuum usque ad inimicos, et latitudinem tenes. Esto etiam in omni sollicitudine timoratus, et sublime profundumque apprehendisti.

31. Aut si mauis quatuor eque tuis, diuinis quatuor respondere; facis hoc, si stupes, si paues, si ferues, si sustines. Stupenda plane sublimitas maiestatis: pauenda abyssus iudiciorum. Feruorem exigit caritas, eternitas perseuerantiam sustinendi. Quis stupet, nisi qui contemplatur gloriam Dei? Quis pauet, nisi qui scrutatur profundum sapientie? Quis feruet, nisi qui meditatur caritatem Dei? Quis sustinet et perseuerat in amore, nisi qui emulatur eternitatem caritatis? Nempe eternitatis  quamdam imaginem perseuerantia prefert. Denique sola est cui eternitas redditur, uel potius que eternitati hominem reddit, dicente Domino: Qui perseuerauerit usque in finem, hic saluus erit .

32. Et nunc aduerte in quatuor istis contemplationis species quatuor. Prima et maxima contemplatio est admiratio maiestatis. Hec requirit cor purgatum, ut a uitiis liberum, atque exoneratum peccatis, facile ad superna leuet: interdum quoque uel per aliquas morulas stupore et ecstasi suspensum teneat admirantem. Secunda autem necessaria est huic; est enim intuens iudicia Dei. Quo sane pauido aspectu, dum uehementius concutit intuentem,  fugat uitia, fundat uirtutes, initiat ad sapientiam, humilitatem seruat. uirtutum siquidem bonum quoddam ac stabile fundamentum, humilitas. Nempe si nutet illa, uirtutum aggregatio nonnisi ruina est. Tertia contemplatio occupatur, uel potius otiatur circa memoriam beneficiorum; et ne dimittat ingratum, sollicitat memorantem ad amorem benefactoris. De talibus dicit propheta loquens ad Dominum: Memoriam abundantie suauitatis sue eructabunt . Quarta que retro sunt obliuiscens, in sola requiescit exspectatione promissorum: que cum sit meditatio eternitatis , longanimitatem alit, et perseuerantie dat uigorem. Puto iam facile est quatuor nostra hec, quatuor illis Apostoli assignare, dum longitudinem comprehendit meditatio promissorum,  latitudinem recordatio beneficiorum, sublimitatem contemplatio maiestatis, profundum inspectio iudiciorum. Querendus adhuc fuerat, qui nec satis adhuc inuentus est, nec queri nimis  potest: at orando forte quam disputando dignius queritur, et inuenitur facilius. Proinde is sit finis libri, sed non finis querendi.





S. BERNARDI ABBATIS DE MORIBUS ET OFFICIO EPISCOPORUM TRACTATUS SEU EPISTOLA XLII AD HENRICUM ARCHIEPISCOPUM SENONENSEM.





459-460 ADMONITIO IN SEQUENTEM EPISTOLAM SEU OPUSCULUM II.

 1. Libros de Consideratione, ad summum Pontificem directos, opportune subsequitur tractatus De componendis Moribus Episcoporum, que prima est ex quinque Bernardi epistolis ad Henricum archiepiscopum Senonensem, ordine quadragesima secunda. Is cognomento Aper, testante Hugone Autissiodorensi chronographo, aliis  Gilbertus, ex canonico electus est post Daimbertum pontifex Senonensis anno 1122. Hac in dignitate cum remissius ageret, ad diligentiorem muneris sui curam animatus est, agente potissimum Gaufrido Carnotensi episcopo cum Burchardo Meldensi, confirmante in primis sancto Bernardo: quem et patronum habuit aduersus Ludouici uII infestationes, ut testatum facit epistola quadragesima nona, ad Honorium papam.

2. Has autem procellas tum Henrico, tum Stephano Parisiensi episcopo excitauit eorum secessus ab aula, et uite melioris institutio. Adeo ut qui »ante,« sicut in predicta legitur epistola, in habitu actuque seculari honorati fuerant sublimes, iudicati fideles, habiti familiares;« postea »inimici facti sint digne suo sacerdotio conuersantes, et per omnia honorificantes ministerium suum. Hinc domini Senonensis constantiam labefactare conatus est« Ludouicus rex: quod amplius illustratur in Notis ad epistolas uigesimam secundam et quadragesimam quintam.

3. Non tamen ita mores suos composuit Henricus, ut non in ecclesiasticam censuram incurrerit ob iniquam uexationem cuiusdam archidiaconi Ecclesie sue, quem »non modo iudicio non conuictum, sed nec uerbo conuentum« dignitate priuauit, teste Bernardo in epistola centesima octogesima secunda, ad eumdem Henricum. Hunc suspensum fuisse tradit Hugo chronographus Autissiodorensis ad annum 1136: idque attestantur Acta Episcoporum Autissiodorensium capite quinquagesimo quinto, ubi de Hugone episcopo, »qui cum in Senonensi ecclesia, propter suspensionem domini Henrici metropolitani, locum consecrationis non haberet; apud Ferrarias a domino Gaufrido Carnotensi episcopo circa festum beati uincentii consecratus est.« Hanc autem suspensionem Henrico ex iniqua depositione archidiaconi sui accidisse proximum uero est. Sed tandem hac censura solutus antistes, anno 1140, apud Senonas synodum habuit, in qua Petri Abelardi errores damnati fuerunt. Exstant ea de re communes Patrum synodice littere ad Innocentium papam, inter Bernardinas epistola centesima nonagesima prima; quibus litteris significant, se paucis totum negotium exposuisse, »pro eo maxime, quia idipsum diffusius ac plenius contineretur in litteris domini Senonensis:« que littere non alie uidentur, quam Bernardi epistola centesima nonagesima, ad Innocentium, que inter hosce tractatus relata est. Porro Henricus uiuere desiit anno 1144 et quidem quarto Idus Iunii: cui successit Hugo precentor.

4. Ceterum hanc epistolam statim ab Henrici conuersione scriptam fuisse probant in primis hec eius uerba n. 2: »Nuper autem nobis a uestris partibus flare cepit aura secundior. Rumoribus siquidem recenlioribus nuntiata sunt de uobis solito letiora, et non ex incerto fame, sed ore ueridico uenerabilis Meldensis episcopi:« quod scilicet uitam in melius instituisset Henricus Gaufridi Carnotensis episcopi consiliis, ut mox declarat Bernardus. Atqui hanc Henrici mutationem Honorii secundi pontificatu, ac proinde ante annum 1130 contigisse constat, tum ex Bernardi epistola quadragesima nona, ad eumdem Honorium, cui ipsum Henricum commendat; tum ex ipsa infestationum causa, que non alia fuit, quam Henrici discessio ab aula et aulico uiuendi genere, atque adeo uite rectioris institutio, ut patet ex premissis.

5. Itaque sub annum 1126 scripta fuit hec epistola: quo tempore Meldensi presidebat Ecclesie Burchardus, cuius relatu »solito letiora« de Henrici conuersatione nuntia Bernardus ait se accepisse. Meldensi, inquam, Ecclesie tunc preerat Burchardus, non, uti hactenus uulgo persuasum fuit, Manasses II, quem non ante annum 1133 Burchardo successisse probant authentice eius littere de Choisiaco pro monasterio Sancti-Martini de Campis, ubi hec clausula habetur: »Acta sunt hec anno incarnationis Domini 1135, indict. XIII, anno autem ordinationis domini Innocentii II pape sexto, ordinationis nostre secundo, »et alia eiusdem charta de Mauregarto, data »anno incarnationis Domini 1140, anno autem ordinationis nostre septimo.« Huic calculo fauet Ordericus in libro sexto, pag. 627, ubi »Stephanus Parisiensis episcopus, et Burchardus Meldensis« Resbacenses monachos admonuisse memorantur de concedendis Uticensibus reliquiis sancti Ebrulfi, qua de re Bernardus epistolam ad Resbacenses scripserat. Id factum refert Ordericus anno 1130, ad quem proinde annum Burchardus Meldensem Ecclesiam, non Manasses, administrabat. Hinc corrigendi numeri apud Chesnium in notis ad Abelardum, ubi Manasses dicitur Meldensem Ecclesiam regere cepisse anno 1125: idque probatur ex eius litteris de Choisiaco, quas decennio serius, et quidem anno Manasse episcopi secundo, datas fuisse superius obseruauimus. Quanta uero morum et consiliorum grauitate preditus fuerit Burchardus, illud argumento est, quod ipsum cum Gaufrido consiliarium Bernardus Henrico gratulatur hac in epistola, que in codice uaticano notato 663 diuiditur in septem capita. uerum satius uisum est Horstianas sectiones iam receptas retinere.



461 PROLOGUS.


Domino uenerabili HENRICO, Senonensium archipiscopo, frater BERNARDUS, si quid postest peccatoris oratio.

Placuit Prestantie uestre nouum aliquid a nobis dictatum requirere. Grauamur pondere dignitatis, sed dignationis munere gratulamur. Et blanditur petentis fauor, et petitionis terret exactio. Qui enim nos sumus, ut scribamus episcopis? Sed rursum qui sumus, qui non obediamus episcopis? Unde dare, inde et negare compellor quod postulor. Scribere tante altitudini, supra me est: et eidem non obedire, contra me. Utrobique periculum; sed in ea parte maius imminere uidetur, si non obediero. Hac itaque exiens qua minus apparet, facio quod iubetis.  Dat quippe ausum ipsius dignitatis dignanter indulta familiaritas, et excusat presumptionem auctoritas imperantis.



CAPUT PRIMUM. Arduum ac periculosum esse munus episcopi; ideoque ei bonis consiliariis opus.

1. Igitur ex quo regni celorum claues Deo auctore uobis traditas suscepistis, ac iuxta ritum fortis illius mulieris, manum mittere cepistis ad fortia , si qua uos aut egisse que non deberetis, ant pertulisse que nolletis audiuimus, et illa agentem doluimus, et condoluimus hec patienti. Inter hec autem ego recordabar illorum uersiculorum: Qui descendunt mare in nauibus, facientes operationem in aquis multis, ascendunt usque ad celos,  et descendunt usque ad abyssos. Anima eorum in malis tabescebat; turbati sunt; et moti sunt sicut ebrius, et omnis sapientia eorum deuorata est . Et ideo non iudicabam, ut assolet; magis quippe ad compassionem me prouocabat huiuscemodi cogitatio: Si, inquam, tentatio est cuiuscunque hominis uita super terram , quantis putatis periculis patet uita pontificis, cui omnium necesse est ferre tentationes? Si ergo latens in cauerna, et quasi sub modio, non quidem lucens, sed fumigans, uentorum tamen impetus nec sic declinare sufficio, sed continuis tentationum uariisque fatigatus impulsibus, instar uento agitate arundinis, hac illacque circumferor: quid positus supra montem,  positus supra candelabrum? Solus mihi seruandus, solus tamen ipse mihi sum scandalo, solus tedio, solus oneri atque periculo, ita ut proprie gule et uentri, et oculo scandalizanti frequenter irasci oporteat. Quibus ergo molestiis angitur, quibus lacessitur iniuriis, cui etiam, etsi propria cessent, nunquam tamen de alienis desunt foris pugne, intus timores?

2. Nuper autem nobis a uestris partibus flare cepit aura secundior. Rumoribus siquidem recentioribus nuntiata sunt de uobis solito letiora, et non ex incerto fame, sed ore ueridico uenerabilis Meldensis episcopi  . Interrogatus enim de esse uestro, uultu alacri, et tanquam bene fidens unde requirebatur: Puto inquit, hominem ex hoc iam  consiliis se subacturum Carnotensis episcopi. Hoc ab eo responsum tam letus accepi, quam certus fui consilia uiri fidelissima fore. In nullo melius poterat nobis cordis uestri propositum commendare, in nullo spem dare certiorem uestri profectus in Domino. Secure, ni fallor, prefatis ambobus uiris et uos, et uestra credetis. Talibus utendo 462 consiliariis, bonam uobis seruabitis et famam, et conscientiam. Sic Dei sacerdotem, sic tante ciuitatis decet episcopum, puerilibus non agi secularibusue consiliis. Omnes, iuxta Domini preceptum, etiam inimici, diligantur ; sed ad consilium soli eligantur, qui et prudentes esse uideantur, et beneuoli  . Propterea Dominus, et imprudens discipuli, et fratrum infidele consilium refutabat, respondens  improuido, Non sapis que Dei sunt ; et maleuolis, uos ascendite ad diem festum hunc, ego autem non ascendam . Nec istorum malitie, nec illius imprudentie se credendum putauit. Querens denique cui se credere debeat, cui tuto sua committat dispensanda mysteria, et quasi difficile inueniens, sub admiratione interrogat: Quis putas est fidelis seruus et prudens, quem constituit Dominus super familiam suam?  Quamobrem et Petro curam ouium crediturus prius eius studuit probare beneuolentiam, ter sciscitans si se diligeret . Probauit et prudentiam, quando errantibus hominibus, et putantibus ipsum esse quempiam ex Prophetis, ille prudenter  ueritatem aduertens, Deum potius Prophetarum confessus est: Tu es, inquiens, Christus Filius Dei . ue nostro generi ab imperfectione sua! uix in multitudine hominum unum reperias in utraque gratia consummatum. Haud facile siquidem uel prudenti beneuolentiam, uel fideli inesse sapientiam deprehendas. Sine numero autem sunt, quos utriusque muneris expertes esse constiterit.

3. Prudenter igitur cogitastis sacerdotale onus, episcopale opus, curamque pastoralem digne non posse administrari sine consilio. Hinc ipsa castorum consiliorum mater Sapientia de se ipsa loquens: Ego Sapientia, inquit, habito in consilio. Sed quali consilio? nunquid in qualicunque? Et eruditis, ait, intersum cogitationibus . Sed et quod  infida consilia declinanda sint, per os Salomonis taliter monet: Causam tuam tracta cum amico tuo, et secretum extraneo ne reueles . Pulchre quoque per alium quemdam Sapientem, cum sine consilio nil agendum consulat, uirorum tamen consilii intuens paucitatem, ita loquitur: Multi sint tibi amici, unus autem sit tibi consiliarius de mille . Unus, inquit, de mille. Benignam ergo non dubitauerim uobis essse diuinitatem, cui de  tanta raritate inter mortales, non unum, sed duos, ipsosque idoneos satis indulsit, prouidos, beneuolos; et, ut facile adsint, comprouinciales; ut gratis, debitores iure subiectionis. Horum acquiescendo consiliis, nec preceps eritis in sententia, nec uehemens in uindicta; non in corrigendis remissior, non seuerior in parcendis, non pusillanimis in expectandis; nec superfluus in uictu, nec notabilis in uestitu; non citus ad promittendum, non ad reddendum tardus, nec prodigus dator. Istorum consilium longe semper faciet a uobis malum tempori uetus, sed cupiditati nouum, simoniam; et matrem eius auaritiam, que est idolorum seruitus. Et ut breui omnia sermone concludam, si his credideritis, in omnibus, exemplo Apostoli, honorificabitis ministerium uestrum  : ministerium, inquam, non dominium. Ipsum itaque honorificabitis, non uos: nam qui querit que sua sunt, se cupit honorari, non ministerium.



463 CAPUT II. Honorem et decus dignitatis ecclesiastice non consistere in externo splendore, sed in morum et uirtutum decore.

4. Honorificabitis autem non cultu uestium  ,  non equorum fastu, non amplis edificiis, sed ornatis moribus, studiis spiritualibus, operibus bonis. Quam multi aliter! Cernitur in nonnullis sacerdotibus uestium cultus plurimus; uirtutum aut nullus, aut exignus. Quibus ego si rememorem illud apostolicum, Non in ueste pretiosa , uereor ne indignentur, dum nimirum indignum ducant in se assumptam sententiam, quam prius in uiliorem sexum et ordinem prolatam fuisse recognouerint. Quasi uero non eodem utantur medici ferro secandis regibus, quo et popularibus hominibus: aut capiti fiat iniuria, si ipsis forcipibus capilli excrescentes detondeantur, quibus et unguium fuerint resecata superflua. Attamen si dedignantur pari cum mulierculis, non quidem a me, sed ab Apostolo feriri  sententia, dedignentur et cum ipsis eadem inuolui culpa. Despiciant iam textricum siue pellificum, et non propriis operibus gloriari. Horreant et murium rubricatas pelliculas, quas gulas uocant  , manibus circumdare sacratis, et sacrantibus tremenda mysteria. Respuant et apponere pectori, quod decentius ornat gemma sapientie. Pudeat et collo  circumtexere, quod honestius atque suauius Christi iugo submittitur. Non Christi stigmata sunt hec, que isti martyrum exemplo circumferant in corpore suo. Muliebria potius esse noscuntur insignia, que utique curiosius et sumptuosius ille sibi preparare consueuerunt, cogitantes nimirum que sunt mundi, quomodo placeant uiris.

5. uerum tu, sacerdos Dei altissimi, cui ex his placere gestis, mundo, an Deo? Si mundo, cur sacerdos? Si Deo, cur qualis populus, talis et sacerdos? Nam si placere uis mundo, quid tibi prodest sacerdotium? Nec enim potes duobus dominis seruire. Qui autem uult amicus esse huius mundi, inimicus Dei constituitur:  et propheta, Deus, inquit, dissipabit ossa eorum qui hominibus placent;  confusi sunt, quoniam Deus spreuit eos : et Apostolus: Si hominibus placerem, Christi seruus non essem . uolens itaque placere hominibus, Deo non places: si non places, non placas. Cur ergo, ut dixi, sacerdos? Si uero, quod addidi, placere intendis, non mundo, sed Deo, cur qualis populus, talis et sacerdos? Enimuero, si sacerdos  pastor est, et populus oues, dignum est ut in nullo appareat ouibus pastor dissimilis? Si instar mei, qui ouis sum, pastor meus et ipse incuruus graditur, uultum gerens deorsum, et terram semper respiciens, et soli uentri mente ieiunus pabula queritans, in quo discernimur? ue, si uenerit lupus! non erit qui preuideat, qui occurrat, qui eripiat. Decetne pastorem more pecorum sensibus incubare corporeis, herere infimis, inhiare terrenis: et non potius erectum stare ut hominem, celum mente suspicere, que sursum sunt et querere et sapere, non que super terram?

6. Ceterum mihi indignatur, si uel nutum facere audeam, iubetque ori manum apponere, dicens monachum, qui non habeam iudicare de episcopis.  Utinam et oculos mihi claudas, ut nec cernere possem, que contradicere prohibes! Magna uero presumptio, si ouis cum sim, in ipsum pastorem meum lupas seuissimas, uanitatem et curiositatem, irruere cernens, infremuero, quo ad meum forte balatum cruentis bestiis a quopiam occurratur, et succurratur perituro. Quid facient de me, qui ouicula sum, que et in ipsum pastorem tanta feritate insiliunt? Et quidem si non uult ut clamem pro se, nunquid non et pro me balare licebit? 464 Sed, etsi ego sileo, ne ponere uidear in celum os meum, clamatur tamen in Ecclesia: Non in ueste pretiosa. Clamatur autem specialiter ad feminas: ut erubescat in se deprehendi episcopus, quod in fragiliori quoque  sexu audierit reprehendi. An forte nulla timetur confusio, si ego solus submussitare desiero? Nunquid etsi ego non loquor, sua cuique non loquitur conscientia? Quid si alius audacior me, non quidem de Apostolo, ut ego; non de Euangelio, non de propheta, non denique quidpiam ecclesiasticum, sed illud tantum gentilicum ingerat: »Dicite, pontifices,« non quidem »in sancto,« sed in freno, »quid facit aurum?« Quam tolerabilius cernitur in sancto, quam in freno! Hoc me etiam tacente, etsi non curia regum, tamen penuria pauperum clamat. Sileat licet fama, sed non fames. Fama quidem silet, quia non potest mundus odisse uos. Nam quomodo arguet mundus peccatum, a quo potius laudatur peccator in desideriis anime sue, et iniquus benedicitur!

 7. Clamant uero nudi, clamant famelici, conqueruntur, et dicunt:

Dicite, pontifices, in freno quid facit aurum? 
Nunquid aurum a freno repellit frigus siue esuriem! Nobis frigore et fame miserabiliter laborantibus, quid conferunt tot mutatoria, uel extensa in perticis, uel plicata in manticis! Nostrum est quod effunditis; nobis crudeliter subtrahitur, quod inaniter expenditis. Et nos enim Dei plasmatio, et nos sanguine Christi redempti sumus. Nos ergo fratres uestri. uidete quale sit de fraterna portione pascere oculos uestros. uita nostra cedit uobis in superfluas  copias. Nostris necessitatibus detrahitur, quidquid accedit uanitatibus uestris. Duo denique mala de una prodeunt radice cupiditatis, dum et uos uanitando peritis, et nos spoliando perimitis. Iumenta gradiuntur onusta gemmis, et nostra non curatis crura nuda caligulis. Annuli, catenule, tintinnabula, et clauate quedam corrigie  , multaque talia, tam speciosa coloribus, quam ponderibus pretiosa, mulorum dependent ceruicibus: fratrum autem lateribus nec semicinctia miserantes apponitis. Huc accedit, quod hec omnia nec negotiationis studio, nec proprio manuum exercitio uobis elaborastis, sed nec iure hereditario possidetis: nisi forte et uos in corde uestro dixeritis: Hereditate possideamus sanctuarium Dei . Et hec  pauperes modo quidem coram Deo tantum, cui corda loquuntur. Nec enim audent aperte causari aduersum uos, quibus interim pro sua uita necesse habent potius supplicare. Ceterum in futuro stabunt in magna constantia aduersus eos qui se angustiauerunt, stante quippe pro eis patre orphanorum, et iudice uiduarum. Ipsius enim tunc uox erit: Quandiu non fecistis unis de his minimis meis, nec mihi fecistis .



CAPUT III. Presulum potissima et dignissima ornamenta, castitas, caritas, humilitas.

8. uos autem, reuerendissime pater, uos, inquam, absit ut in talibus honorificandum putetis ministerium uestrum. uidentur quidem honorifica, sed oculo  qui uidet in facie, non qui uidet in abscondito. Nam, que uidentur in abscondito, nullis apparent fucata coloribus, spectabilia sunt tamen; nullis condita saporibus, predulcia tamen; nullis eleuata culminibus, excelsa tamen. Castitas, caritas, humilitas, nullius quidem coloris sunt, sed non nullius decoris; nec mediocris decoris, qui diuinos quoque delectare possit aspectus. Quid castitate decorius, que mundum de immundo conceptum semine, de hoste domesticum, angelum denique de homine facit? Differunt quidem inter se homo pudicus et angelus, sed felicitate, 465 non uirtute. Sed, etsi illius castitas felicior, huius tamen fortior esse cognoscitur. Sola est castitas, que in hoc mortalitatis et loco, et tempore  statum quemdam immortalis glorie representat. Sola inter nuptiarum solemnia morem beate illius uindicat regionis, in qua neque nubunt, neque nubuntur: prebens quodammodo terris celestis iam illius conuersationis experientiam. uas interim fragile quod portamus, in quo et crebro periclitamur, tenet castitas  in sanctificationem , et instar odoriferi balsami, quocondita cadauera incorrupta seruantur. Sensus ipsa et artus continet et contingit [constringit], ne dissoluantur otiis, ne corrumpantur desideriis, ne carnis uoluptatibus computrescant: quemadmodum legitur de quibusdam, quia computruerunt ut iumenta in stercore suo . Hoc itaque tante pulchritudinis  ornamentum digne dixerim sacerdotium honorare, quod dilectum Deo et hominibus faciat sacerdotem, cuius quippe memoria, non in carnis successione, sed in spirituali benedictione sit, reddatque similem in gloria sanctorum, in hac licet adhuc regione dissimilitudinis constitutum.

9. uerum quantalibet uenustate sui castitas eminere appareat, sine caritate tamen nec pretium habet, nec meritum. Nec mirum. Quod enim absque illa bonum suscipitur? Fides? Sed nec si montes transferat. Scientia? Sed ne illa quidem que lingua loquitur angelorum. Martyrium? Nec si tradidero, inquit, corpus meum ita ut ardeam . Nec absque illa quodlibet bonum suscipitur, nec cum illa quamlibet exiguum respuitur. Castitas sine caritate,  lampas est sine oleo. Subtrahe oleum, lampas non lucet. Tolle caritatem, castitas non placet. Sed o quam pulchra est, ut Sapiens clamat, casta generatio cum caritate!  Cum illa, inquam, caritate, quam describit Apostolus, de corde puro, et conscientia bona, et fide non ficta .

10. Porro puritas cordis in duobus consistit: in querenda gloria Dei, et utilitate proximi; ut in omnibus uidelicet actis uel dictis suis nichil suum querat episcopus, sed tantum aut Dei honorem, aut salutem proximorum, aut utrumque. Hoc enim agens implebit non solum pontificis officium, sed et etymologiam nominis, pontem utique se ipsum faciens inter Deum et proximum. Pertingit pons iste usque  ad Deum ea fiducia, qua non suam, sed illius gloriam querit. Pertingit usque ad proximum illa pietate, qua et ipsi, non sibi prodesse desiderat. Offert Deo bonus mediator preces et uota populorum: reportans illis a Deo benedictionem et gratiam. Supplicat maiestati pro excessibus delinquentium, uindicat in peccantes iniuriam Dei. Ingratis improperat beneficia pietatis, contemnentibus potentie seueritatem insinuat, utrisque tamen nichilominus placare studet indignantis furorem: nunc quidem hominum obtendens infirmitatem, nunc diuine magnitudinem pietatis. Denique siue excedat Deo, siue sobrius sit nobis, aut Deo semper, quantum in ipso est, prestare [al. placere] gestit, aut [al. add. prestare] nobis, non quod sibi omnino utile est querens,  sed quod multis.

11. Fidelis pontifex, qui bona quelibet per manus suas transeuntia, siue diuina beneficia ad homines, siue hominum uota ad Deum, columbino intuens oculo, nichil sibi retentat ex omnibus. Nec populi requirit datum, sed lucrum, nec Dei gloriam usurpat sibi. Acceptum talentum non ligat in sudario, sed partitur nummulariis, a quibus et usuras recipit, non sibi, sed Domino. Non habet foueam ut uulpes, non tanquam uolucres nidum, non loculos quomodo Iudas; non denique, sicut nec Maria, locum in diuersorio. Imitatur profecto illum qui non habebat ubi rectinaret caput; factus in presentiarum tanquam uas perditum: quandoque procul dubio futurum uas in honorem, et non in contumeliam. Denique  perdit animam suam in hoc mundo, ut in uitam eternam custodiat eam. Hoc tanto puritatis intime bono gloriari non potest ueraciter, nisi qui extrinsecas 466 gloriolas perfecte respuerit. Nec enim pure ualet Dei uel proximi querere lucra, qui propria non contempserit. Is tantum puritatis interioris gloria non fraudatur, qui dicere potest cum Domino: Si ego quero gloriam meam, gloria mea nichil est ; et cum Apostolo: Mihi uiuere Christus est, et mori lucrum ; et cum propheta: Obliuioni datus sum, tanquam mortuus a corde , id est a propria uoluntate. Bona obliuio, si te ipsum nescias, ut proximo prosis. Bene autem mortuus a corde, si iam non tibi uiuere studeas, sed ei qui pro te mortuus est. Bene mortuus  est a corde, qui dicit: uiuo autem iam non ego. Sed, si mortuus a se, non tamen a Christo: sequitur enim uiuit uero in me Christus . Mortem hanc, que fit a corde, infert caritas, de qua loquitur sponsa in Canticis: uulnerata caritate ego sum . Fortis quippe est ut mors dilectio , et mortem in nobis, non uitam occidit. Unde et audacter minatur: O mors, ero mors tua . Peccatum exstinguit, quod anime uitam expulerat; animamque restituit innocentie.

11. uerum, si preualet morti caritas, ita ut illam in congressu perimere possit, cur dicitur fortis ut mors, et non potius, morte fortior? An forte quia  et ipsa est mors, et se ipsa fortior esse non potest? Bona mors, non uite, sed mortis. Bona mors, et nequaquam abhorrenda, que uitam etsi adimit, non perimit. Adimit quidem, sed ad tempus, restituendam in tempore, duraturam sine tempore. Denique mortui estis, inquit, et uita uestra abscondita est cum Christo in Deo. Cum autem Christus apparuerit uita uestra, tunc et uos apparebitis cum ipso in gloria . Libenter igitur carebo ad tempus, ut in eternum possideam. Et ista sufficiant pro eo quod scriptum est: Charitas de corde puro . Sane in tanta obliuione sui necesse est cor bene esse conscium sibi, quo se in lucra securius foris extendat, cum securam intra se reliquerit conscientiam. Quid enim prodest homini si uniuersum mundum  lucretur, anime autem sue detrimentum patiatur? 



CAPUT Iu. Cura sincere fidei, et caritatis non ficte, presuli maxime necessaria.

13. Sed et ordinis exigit ratio, ut qui ad sui mensuram proximum iubetur diligere, prius se ipsum diligere norit. Itaque duo sunt precipue que bonam reddunt conscientiam, penitere de malis, et abstinere a malis: hoc est, ut uerbis loquar beati Gregorii, et commissa flere, et flenda non committere . Horum neutrum solum sufficit. Nam si primum absque secundo sufficeret, frustra et Dauid hortaretur dicens, Declina a malo : et Isaias: Quiescite agere peruerse   et Deus ipse ad Cain: Peccasti, quiesce . Rursum si secundum per se post peccatum bonam sufficit restaurare conscientiam, sine causa clamat penitens in Psalmo: Beati, quorum remisse sunt iniquitates, et quorum tecta sunt peccata ; et illud: uide humilitatem meam et laborem meum, et dimitte uniuersa delicta mea ; et in oratione Dominica: Dimitte nobis debita nostra, sicut et nos dimittimus debitoribus nostris . Utriusque uirtutis bene conscius animus secure iam se ipsum deserat, et quodammodo perdat, ut alios lucrifaciat. Cum infirmantibus infirmetur, uratur cum scandalizatis: fiat etiam, si oporteat, Iudeis Iudeus, nichilque formidet cum tali conscientia, exemplo Ieremie et Ezechielis,  in Aegyptum uel in Chaldeam cum transgressoribus captiuari ; sed et cum sancto Iob frater fieri draconum, et socius struthionum ; cum Moyse quoque  deleri de libro Dei ; et cum Paulo anathema esse a Christo pro fratribus non timeat cum huiusmodi conscientia ; ipsam denique, si necesse est, intrare gehennam, securus medias penetrans flammas, leta decantet conscientia, Etsi ambulauero in medio umbre mortis, non timebo mala, quoniam tu mecum es . Comparemus, si placet, thesauros regum et fastigia regnorum cum huiusmodi fiducia: nonne cuncta horum felicitas, 467 pre tanti boni [al. tantis bonis] diuitiis, miseria reputabitur? Et hanc fiduciam  operatur caritas de corde puro, et conscientia bona.

14. Iam uero quod restat, de fide non ficta ; et item quod ex alio loco in mentem uenit, fides sine operibus mortua est , duo ista mittunt nos ad quamdam fidei trifariam diuisionem, ut dicatur fides mortua, ficta, probata. Et mortuam quidem Apostolus definit eam esse, que sine operibus est, id est que non operatur ex dilectione, quasi non habens animam, ipsam dilectionem, qua uegetetur [al. add. anima], et moueatur ad opera. Fictam autem ego arbitror illam uocari fidem, que suscepta quidem ex caritate uita, moueri inchoat ad bene operandum; sed non perseuerans deficit, et moritur tanquam abortiua. Eo utique  sensu fictam huiusmodi dixerim nominatam, quo uasa figuli uocamus fictilia: non quia uidelicet utilia non sunt quamdiu durant, sed quia fragilia cum sint, diu minime durant. De hac fidei fictione puto illos notari in Euangelio: Qui ad tempus credunt et in tempore tentationis recedunt. Interrogo eos qui dicunt caritatem a quo semel accipitur, nequaquam ultra recedere. Ait ueritas de quibusdam: Et hi radices non habent, quia ad tempus credunt, et in tempore tentationis recedunt . Unde, et quo recedunt? Utique a fide ad infidelitatem. Item quero: Poterantne in illa fide saluari, an non poterant? Si non poterant, que iniuria Saluatori, queue tentatori letitia, quod hinc recedant, ubi salus non sit? siquidem nec Saluator zelatur nisi  salutem, nec malignus inuidet nisi saluti. Si autem poterant, quomodo aut sine caritate sunt, quandiu in illa fide sunt, cum sine caritate salus esse non possit; aut deserentes fidem, non etiam deserunt caritatem, cum caritas et infidelitas simul esse non possint? Recedunt ergo quidam a fide, quia ueritas asserit; consequenter et a salute, quia Saluator redarguit: inde nos colligimus, quod et a caritate, sine qua salus esse non potuit [al. poterit]. Et hi, inquit, radicem non habent. Non negat eos habere bonum, sed in bono potius radicatos non esse causatur.

15. Denique sequitur, et ait: Quia ad tempus credunt. Bonum est, sed utinam duraturum. Non enim qui ceperit, sed qui perseuerauerit usque in finem, hic saluus erit . Non autem  durant, quoniam in tempore tentationis recedunt. Beati si interim rapti fuissent, antequam malitia mutaret corda eorum. Nunc uero ue pregnantibus et lactantibus in illis diebus, teneros utique fetus gestantibus, et de uita recenti facile in periculis exturbandos. Tales sunt anime paruam adhuc et teneram habentes caritatem: et ob hoc earum fidem uiuam, sed fictam, necesse est in tentatione deficere. uasa figuli, ait, probat fornax, et homines iustos tentatio , illos uidelicet, qui ex fide uiuunt. Iustus nempe ex fide uiuit , sed ex fide que uiuat. Neque enim que mortua est, uitam dare potest. Demonum fides non adducitur in examinationem: uacua quippe caritate, mortua est. Credunt quidem et contremiscunt, sed timor non est  in caritate. Proinde in labore hominum non sunt, et cum hominibus non flagellantur: quod exstincte fidei nulla iam debeatur probatio, sed reprobatio. Solam itaque iustorum fidem, id est uiuorum uiuam, fornax tentationum suscipit examinandam. Sed non omnium iustitia manet in seculum seculi: quoniam sunt qui ad tempus credunt, et in tempore tentationis recedunt. Qualis sit cuiuscunque fides, tribulatio probat. Si cuius deficit , ficta esse dignoscitur, si cuius perseuerat, probata et perfecta censetur.

16. Liquet ex his satis, ut arbitror, non omnes qui habuerint caritatem, habere et perseuerantiam in caritate. Alioquin frustra commoneret discipulos  Dominus: Manete, inquiens, in dilectione mea . Aut enim, si necdum diligebant, non debuerat dicere, manete, sed, Estote in dilectione mea: aut, si iam diligebant, necesse non erat moneri de perseuerantia, qua secundum istos priuari non poterant. Curet igitur seruus bonus et fidelis 468 fide seruare non ficta caritatem de corde puro et conscientia bona: pluris estimans anime uitam quam corporis, minus horrens carnis mortem quam fidei.



CAPUT u. De uirtute humilitatis omnibus quidem, sed prelatis in primis necessaria.

17. Iam de tribus que superius proposuimus, sola, ni fallor, tractanda restat humilitas. Hec duabus premissis uirtutibus in tantum est necessaria,  ut absque ista ille nec esse uirtutes uideantur. Nempe ut castitas seu caritas detur, humilitas meretur: quoniam humilibus Deus dat gratiam . Humilitas ergo uirtutes alias accipit. Seruat acceptas, quia non requiescit Spiritus Domini, nisi super quietum et humilem . Seruatas consummat; nam uirtus in infirmitate, hoc est in humilitate, perficitur . Inimicam omnis gratie, omnisque initium peccati debellat superbiam, et tam a se quam a ceteris uirtutibus superbam illius propulsat tyrannidem. Siquidem cum ex aliis quibusque bonis uirium magis suarum capere soleat incrementum superbia, sola hec omnium propugnaculum quoddam turrisque uirtutum, eius fortiter resistit malitie, obuiat presumptioni. Sola  denique est, de qua omnium plena uirtutum Maria gloriandum esse putauit. Audito quippe ab angelo, Aue, gratia plena, quasi solam ex illa plenitudine humilitatem in se cognosceret, solam rependisse ac respondisse memoratur in gratiam: Respexit, inquiens, Deus humilitatem ancille sue .

18. Quid deinde auctor et dator uirtutum Christus, in quo omnes thesauri sapientie et scientie sunt absconditi, in quo omnis quoque plenitudo diuinitatis habitat corporaliter? nonne tamen et ipse de humilitate, tanquam summa sue doctrine suarumque uirtutum, gloriatus est? Discite, ait, a me, non quod sobrius, aut castus, aut prudens, aut aliquid eiusmodi: sed, quia mitis sum et humilis corde . A me, inquit, discite. Non ad doctrinam patriarcharum,  non ad prophetarum libros ego uos mitto; sed me uobis exemplum, me formam humilitatis exhibeo. Inuiderunt mihi altitudinem quam habeo apud Patrem, angelus et femina: ille potentie, illa scientie. uos autem emulamini carismata meliora, discentes a me quia mitis sum et humilis corde.

19. Commodum reor indagare aliquid et de superbia, quatenus ex opposito sibi uitio uirtutis huius decor manifestior appareat. Superbia est appetitus proprie excellentie. Hec in species duas diuiditur, in cecam et uanam superbiam. Que quidem et aliis nominibus appellari possunt, contumacia et uanitas: quarum prior intelligentie, posterior uoluntatis uitium est. Nam ex illa rationis fallitur oculus, et ex ista uoluntatis appetitus male afficitur. Quod melius  ex singularum definitionibus demonstrabimus. Ceca soperbia seu contumacia est uitium, quo se existimans aliquis uel esse bonum quod non est, uel a se esse quod est, in se, non in Domino gloriatur. uana superbia seu uanitas est uitium, quo quis tam de eo quod est, quam de eo quod non est, suis magis quam Dei laudibus delectatur. His ita premissis, aptemus iam contraria humilitati, singula singulis opponentes. Humilitas est contemptus proprie excellentie. Contemptus opponitur appetitui. Duabus quoque superbie speciebus, due nichilominus humilitatis opponuntur: contra cecam, ut quis de se nouerit sentire humiliter; contra uanam, nec consentire aliter sentientibus. Nempe qui de se ipso sentire humiliter nouit, in neutro ipsius de se iudicium  falli potest, uidelicet ut aut maius aliquid putet se esse quam sit, aut a se esse quod sit. Et ideo patienter carens quod sibi nouit deesse, humiliter de eo quod certus est adesse, non in se, sed in Domino gloriatur.

20. Porro aduersus hoc, ut de se altius se aliquid sentiat, solet, ne insolescat, uerus humilis illud sibi iugi meditatione reuoluere: Non alta sapientes, sed humilibus 469 consentientes : et illud, Non ambulaui in magnis, neque in mirabilibus super me. Si non humiliter sentiebam, sed exaltaui animam meam : et item: Qui se putat aliquid esse, cum nichil sit, ipse se seducit . Contra hoc autem ut a se sentiat esse, quod se sentit esse, sollicite se ipsum interrogat: Quid habes  quod non accepisti? Si autem accepisti, quid gloriaris quasi non acceperis?  Item, qui humanas laudes consueuit perfecte contemnere, cum se laudari percipit de eo quod in se nouit non esse, nullatenus acquiescens, illud sibi commemorat: Qui te beatificant, in errorem te mittunt . Sed et illius nichilominus uersiculi recordatur. uerumtamen uani filii hominum, mendaces filii hominum in stateris, ut decipiant ipsi de uanitate in idipsum . Proinde sollicite studet imitari Apostolum, ita de se loquentem: Parco autem, ne quis me existimet supra id quod uidet in me, aut audit aliquid ex me . Cum uero laudari se comperit de bono quod se forte habere cognoscit, nichilominus, quantum in se est, scuto  ueritatis curat a se iaculum fauoris repellere: dans gloriam Deo, et dicens: Gratia Dei sum id quod sum . Et propulsans a se omnem suspicionem, ait Domino: Non nobis, Domine, non nobis, sed nomini tuo da gloriam . Metuit nimirum, si aliter egerit, ne forte audiat ab ipso, Recepisti mercedem tuam ; et iterum, Gloriam ab inuicem queritis, et gloriam que a solo Deo est, non uultis . Refugiens ergo et de hoc ad consilium Apostoli, probat ipse opus suum, ut sic habeat in semetipso gloriam, et non in altero . Fidelis suimet custos, qui sibi oleum fauoris sine fraude reseruet, ne in aduentu sponsi lampas conscientie uacua exstinguatur. Non in altero, inquam. Nec enim tutum arbitratur labiis  hominum committere gloriam suam, arce utique sine claue, et sine sera, nullique omnino clause nocere uolenti. Non tutum plane, sed stultum, ibi thesaurum tuum recondere, unde non ualeas resumere cum uolueris. Si ponis in os meum, iam non in tua, sed in mea potestate est, cum utique pro meo libitu uel laudare te possim, uel derogare tibi.



CAPUT uI. Laus et uera gloria in conscientia cuiusque reponenda; attamen non sine formidine, quia Deus est scrutator et iudex cordium.

21. Sanum uas et inconcussum conscientia, et secretis seruandis idoneum, nullis patens insidiis, nulli uiolentie cedens; nulli quippe oculo uel manui accessibilis, excepto duntaxat Spiritui, qui scrutatur  etiam alta Dei. Quidquid in ea reposuero, securus sum quia non perdam: seruabit uiuo, defuncto restituet. Nam quocunque uado ego, ipsa it mecum, secum ferens depositum quod seruandum acceperit. Adest uiuo, mortuum sequitur; ubique mihi uel gloria, uel confusio inseparabilis pro qualitate depositi. Beati qui in ueritate dicere possunt: Gloria nostra hec est, testimonium conscientie nostre . Non potest dicere nisi humilis, qui iuxta uulgare prouerbium, et oculos campi metuere, et siluarum aures soleat semper habere suspectas. Beatus nempe homo qui semper est pauidus . Non potest dicere arrogans et presumptor, qui se ipsum impudenter ostentans, passim et ubique, tanquam per campum incedens, totus fertur in gloriam: gloriatur  etiam cum male fecerit, et exsultat in rebus pessimis. Aestimat se non uideri, dum plures habeat imitatores quam reprehensores, cecus dux cecorum. Sed habet hic campus oculos sanctorum procul dubio angelorum, quos semper offendere solet indisciplinata conuersatio. Non dicet hypocrita: Gloria mea est testimonium conscientie mee: quia etsi iudicantium secundum faciem, uerbo, uultu habituue simulatorio illudat opinioni; sed non eius qui scrutatur renes et corda, fallit uel euadit iudicium, siquidem Deus non irridetur.

22. Timeat ergo et iste nemoris aurem. Lingua licet manuque cessantibus, auri tamen ubique presenti 470 de quacumque silua latebrose duplicitatis et spinose calliditatis tacentis et quiescentis cor  loquitur, cogitatio confitetur. Prauum est cor hominis et imperscrutabile , ita ut nemo sciat, que sunt in homine, nisi spiritus hominis qui in eo est; sed nec ipse plene. Nam cum Apostolus diceret. Mihi pro minimo est, ut a uobis iudicer, aut ab humano die; adiecit: Sed nec ego me ipsum iudico. Quare? Quoniam non possum, ait, ratam uel ipse de me proferre sententiam. Ego enim nichil mihi conscius sum, non tamen in hoc iustificatus sum. Non ex toto credo me uel ipsi conscientie mee, quippe cum ne ipsa quidem queat me comprehendere totum; nec potest iudicare de toto, qui totum non audit. Qui autem iudicat me, Dominus est. . Dominus, inquit, cuius utique scientiam non effugit, sententiam non subterfugit,  etiam quod propriam latet conscientiam. Audit Deus in corde cogitantis, quod non audit uel ipse qui cogitat. Aderat auris Prophete absentis ori furtiue poscentis pecuniam : et ego quantumlibet in occulto ledere cogitans aut proximum nequiter, aut turpiter me ipsum, non uerear aurem nusquam absentem? Tremenda prorsus auris et reuerenda, cui non cessat quies, non tacet silentium. Denique ait: Auferte malum cogitationum uestrarum ab oculis meis.  Sed quid est quod dicit, ab oculis meis? an et nostra Deus non solum audit, sed et uidet arcana? Quales oculi, qui contemplantur cogitationes! Non sunt colorate, ut uideantur, sicut nec sonant ut audiantur. Solent  sentiri a cogitante, non audiri ab auscultante, non a contemplante uideri. Merito tamen Dominus scit cogitationes hominum quoniam uane sunt. Cur enim nesciret, quas et audit, et uidet? His precipue duobus sensibus, id est uisui et auditui, nemo fidem putat esse negandam. Hoc nos scire constanter adstruimus, quod uidimus et audiuimus. Merito itaque non erat opus Domino Iesu, ut quis testimonium perhiberet de homine; ipse nimirum sciebat que essent in homine. Quid cogitatis, ait, mala in cordibus uestris?  Respondebat non sermonibus, sed cogitationibus. Audiebat non loquentes, uidebat non apparentes.

23. Contremisco totus, tuam, Domine Iesu, quantillo possum intuitu considerans maiestatem,  presertim cum recordor, in quantis ipsius aliquando contemptor exstiterim. Sed et nunc cum iam a facie maiestatis fugi ad genua pietatis, quid amplius facio? uereor ne qui aliquando contrarius exstiti maiestati, et nunc ingratus pietati inueniar. Quid enim si cessant manus, et non cessat pectus? Quid si os iam silet, et necdum cor quiescit? Si singuli illiciti motus animi mei singula sunt quedam in te, Deus, conuicia, utputa iracundie motus in mansuetudinem, inuidie in caritatem, in frugalitatem luxurie, turpitudinis in castitatem, et innumera his similia, que de cenoso lacu prurientis pectoris mei etiam nunc incessanter ebulliunt, inundantes et impingentes in serenitatem prefulgentis uultus tui: quid magnum feci solos cohibere  artus, actus corrigere? Si has atque huiusmodi, quas, foris licet uacans, intus actitare non cesso, iniquitates obseruaueris, o Domine, quis sustinebit? An forte iam non ago illa, sed patior? Aguntur quidem in me, sed a me non aguntur, si non consentio. Sane si mei non fuerint dominata, tunc immaculatus ero, et immaculatus coram eo, non solum si caruero, sed et si obseruauero me ab iniquitate mea. Mea dixerim, non quia facio, sed quia sustineo. Corpus gesto mortis, carnemque peccati: sufficit interim mihi, si non regnet peccatum in meo mortali corpore. Sic corpus crimini non reputatur, nec quod habitat in eo peccatum: si tamen non delector, si tamen non exhibeo membra mea, arma iniquitati. Pro hac orabit ad te, o misericors, quiuis  etiam sanctus in tempore opportuno:  supplex nimirum, quod malum sentiat; et nichilominus sanctus, dum non consentiat: supplex pro periculo, sanctus pro uirtute: sanctus plane atque beatus, qui condelectatus legi Dei secundum interiorem hominem, de malo, quod ita inesse corpori 471 sentit, ut nisi pariter cum corpore carere non possit, merito sese consolatur, et ait: Iam non ego operor illud, sed quod habitat in me peccatum. .

24. uerumtamen delicta quis intelligit? Nam si possem dicere cum Paulo, quod quidem longe est a me, Nihil mihi conscius sum : non tamen in hoc esse iustificatum oporteret me gloriari:  Non enim qui se ipsum commendat, ille probatus est, sed quem Deus commendat. . Si applauserit mihi iustitiam humanus dies, pro minimo habeo, quia ille lucet tantum in facie. Homo enim uidet in facie, Deus autem intuetur cor.  Propter hoc Ieremias non satis popularibus sententiis, uelut quibusdam humani diei radiis, mouebatur, sed fidenter loquebatur Deo: Diem hominis non concupiui tu scis.  Si meus mihi arriserit dies, neque me ipsum, inquit, iudico : quia nec ipse me satis intelligo. Solus merito constitutus est iudex uiuorum et mortuorum, qui finxit singillatim corda uniuersorum, et intelligit omnia opera eorum. Solum attendo iudicem, quem et solum iustificatorem agnosco.  Pater dedit ei iudicium facere, quia filius hominis est . Non usurpo mihi uel super me seruus Filii potestatem, nec me annumero illis, de quibus ita conqueri solet: Tulerunt homines a me iudicium. Pater non iudicat quemquam, sed omne iudicium dedit Filio : et ego mihi presumam quod nec ipse Pater sibi assumit? uelim, nolim, ipsi me adstare necesse est: ipsi horum que gesserim in corpore, reddere rationem, cui nec uerbum preteruolat, nec subterfugit cogitatio. Sub tam equo libratore meritorum, sub tam intimo secretorum inspectore, quis gloriabitur castum se habere cor? Sola profecto, que non solet gloriari, non nouit presumere, contendere non consueuit, gratiam inuentura est in oculis pietatis humilitas.  Deus namque superbis resistit, humilibus autem dat gratiam . Non contendit iudicio, nec pretendit iustitiam qui uere humilis est, sed dicit: Non intres in iudicium cum seruo tuo, Domine . Recusat iudicium, et postulat misericordiam, facilius sibi ueniam impetrare posse, quam iustitiam uindicare confidens. Nouit naturam diuinam naturaliter piam, que in nostra [al. nostram] nequaquam humilitatem abhorreat. Non despicit illa maiestas cor contritum et humiliatum in nostro genere, que corpus ex eo humilitatis assumere non dedignata est. Nescio quo pacto familiarius semper humilitati propinquare solet diuinitas. Denique illa se induit, ut appareret hominibus.  Substantiam, formam, habitumque gestauit humilem, ipsius nobis commendans uirtutis excellentiam, quam speciali sui uoluerit honorare presentia.



CAPUT uII. Ambitionem ecclesiasticorum, promotionem iuniorum, et pluralitatem beneficiorum perstringit.

25. uobis autem, dilectissime, uobis precipue tanto magis arbitror hanc esse necessariam, quanto  maior noscitur materia suppetere superbiendi. Genus, etas, scientia, cathedra, et, quod maius est, primatus prerogatiua  , cui non essent insolentie fomes, elationis occasio? Quanquam esse possint et humilitatis. Meditantibus quidem honores blandiuntur, sed onera pensantibus tedio sunt atque formidini. Non autem omnes capiunt hoc uerbum. Multi enim non tanta fiducia et alacritate currerent ad honores, si esse sentirent et onera. Grauari profecto metuerent, nec cum tanto labore et periculo quarumlibet affectarent infulas dignitatum. Nunc uero quia sola attenditur gloria, et non pena, purum esse clericum erubescitur in Ecclesia; seque uiles estimant, et inglorios, qui quocumque eminentiori in loco non fuerint 472 sublimati.  Scholares pueri et impuberes adolescentuli ob sanguinis dignitatem promouentur ad ecclesiasticas dignitates  , et de sub ferula transferuntur ad principandum presbyteris; letiores interim quod uirgas euaserint, quam quod meruerint principatum; nec tam illis blanditur adeptum, quam ademptum magisterium. Et hoc quidem in initio. Processu uero temporis paulatim insolescentes, docti sunt in breui uindicare  altaria, subditorum marsupia uacuare, magistris nimirum in hac disciplina utentes idoneis, ambitione, et auaritia. uerum quantauis industria tua tibi lucra conquirere cautulus uidearis, quantalibet uigilantia rem possis seruare tuam, quantocumque studio regum tibi ac principum gratiam captare cures, dicimus tamen: ue  terre, cui rex puer est, et cuius principes mane comedunt .

26. Nec dicimus quamcumque etatem Dei gratie prematuram, sicut nec seram: cum multos uideamus iuniorum super senes intelligere, moribus antiquare dies, preuenire tempora meritis, et quod etati deest, compensare uirtutibus. Boni pueri, qui quod etate uidentur, esse student et malitia. Malitia, inquam, sed non sensu: quorum, iuxta admonitionem Apostoli, nemo contemnat adolescentiam . Meliores bone indolis adolescentes inueteratis dierum malorum. Puer centum annorum maledictus est: et est e regione senectus uenerabilis, non diuturna, neque numero annorum computata  . Bonus puer Samuel, qui loquenti Deo promptus aderat auditor, dicens: Loquere, Domine, quia audit seruus tuus ; ac si diceret: Paratus sum et non sum turbatus, ut custodiam mandata tua . Bonus et Ieremias, qui ante sanctificatus quam natus, cum se excusaret de pueritia, nichilominus constitutus est super gentes et super regna . Bonus  quoque Daniel, cuius spiritum suscitauit Deus, ut conuinceret iniqua iudicia, et sanguinem innoxium liberaret . Denique cani sunt sensus hominis, et etas senectutis uita immaculata . Sicubi huiuscemodi puer senex promotus inuenitur, opus Dei est, his qui tales non sunt, mirandum non imitandum.

27. Ceterum curritur in clero passim ab omni etate et ordine, a doctis pariter et indoctis ad ecclesiasticas curas, tanquam sine curis iam quisque uicturus sit, cum ad curas peruenerit  . Nec mirum de his qui necdum in semetipsis experti sunt. uidentes quippe illos qui iam proprios humeros cupite sarcine submiserint, non solum non gemere tanquam sub onere, sed insuper appetere  plus onerari, non deterrentur periculis, que cupiditate cecati non uident; sed fauoribus amplius, quos illis inuident, prouocantur. O infinita semper ambitio, et insatiabilis auaritia! Cum primos honorum gradus meruerint in Ecclesia, meruerint autem uel uite merito, uel pecunie, siue etiam carnis et sanguinis, que regnum Dei non possidebunt, prerogatiua, non ideo corda quiescunt, duplici semper estuantia desiderio, quo utique magis ac magis et dilatentur in plura, et ad celsiora sublimentur. uerbi gratia, cum factus quis fuerit in quacunque Ecclesia decanus, uel prepositus, archidiaconus, aut aliquid huiusmodi, non contentus uno in una, plures sibi, imo quotquot ualet, conquirere honores satagit, tam in una, quam in pluribus. Quibus  tamen omnibus, si locus euenerit, libenter unius preferet episcopi dignitatem. Sed nunquid sic satiabitur? Factus episcopus, archiepiscopus esse desiderat. Quo forte adepto, rursum nescio quid altius somnians, laboriosis itineribus et sumptuosis familiaritatibus Romanum statuit frequentare palatium, questuosas sibi quasdam exinde comparans amicitias. Si lucri spiritualis gratia hec faciunt, laudandus est zelus; 473 sed presumptio corrigenda.

28. Nonnulli cum ista non possunt, uertunt se ad aliud ambiendi genus, in quo nichilominus aperiunt eam, quam habent, dominandi libidinem. Nam cum presideant urbibus ualde populosis, et  totas, ut ita dicam, patrias proprie diecesis ambitu circumcludant; occasione inuenta ex quocunque ueteri priuilegio, satagunt ut uicinas sibi subiiciant ciuitates: quatenus due, quibus duo uix presules sufficiebant, sub uno redigantur antistite  . Rogo, que hec tam odiosa presumptio? quis hic tantus ardor dominandi super terram? que principandi tam effrenis cupiditas? Certe cum primum tractus es ad cathedram, flebas, refugiebas, uim querebaris, multum ad te et omnino supra te  esse dicens; miserum clamitans et indignum, qui non esses idoneus tam sancto ministerio, tantis non sufficeres curis. Quid igitur nunc uerecunda depulsa formidine, sponte ambis ad ampliora; imo irreuerenti audacia, propriis non contentus, inuadis aliena? Cur hoc? Forte ut plures populos salues? Sed in alienam messem, tuam mittere falcem, iniuriosum est. Ut tue prestes Ecclesie? Sed Ecclesiarum Sponso non placet tale unius incrementum, quod sit detrimentum alterius. Crudelis ambitio, et incredibilis, si fidem oculi non adstruerent! uix tenent manus, quin illud ad litteram impleant quod legitur in propheta: Secuerunt pregnantes Galaad ad dilatandum terminos suos .

29. Ubi est illa terrifica comminatio, ue qui  coniungitis domum ad domum, et agrum agro copulatis?  Nunquid in his duntaxat exiguis ue istud metuendum est, non autem cum urbes urbibus, aut prouincie prouinciis continuantur? Imo etiam respondeant, si uolunt, se imitari Dominum Christum, facientes et ipsi utraque unum, adducentes et ipsi ex diuersis pascuis greges, ut fiat unus pastor, et unum ouile. Huius rei gratia non pigritantur crebro terere limina apostolorum, inuenturi et ibi  qui sue faueant improbe uoluntati: non quod ualde Romani curent, quo fine res terminentur; sed, quia ualde diligunt munera, sequuntur retributiones. Nude nuda loquor, nec retego uerenda, sed inuerecunda confuto. Utinam priuatim et in cameris hec fierint!  utinam soli uideremus et audiremus! utinam nec [al. uel] loquentibus crederetur! utinam nobis reliquerint moderni Ne, unde a nobis possent aliquatenus operiri! Nunc uero cernente orbe mundi fabulam, soli tacebimus? Caput meum undique conquassatum est, et ego sanguine circumquaque ebulliente putauerim esse tegendum? Quidquid apposuero, cruentabitur; et maior erit confusio uoluisse celare, cum celari nequiuerit.



CAPUT uIII. Humilitatem et modestiam episcopo commendat.

30. Bona humilitas, que et in presentiarum ab huiusmodi mordacibus curis mentem facit esse quietam, et a minacibus penis in futuro securam  reddit conscientiam. Hec uestros, pater, animos ab horum omnium pestifera emulatione compescat. Audite potius Prophetam, taliter a talibus dehortantem: Noli, inquit, emulari in malignantibus, neque zelaueris facientes iniquitatem . Aemulari magis oportet Apostolum non gloriantem in immensum, nec se ultra se extendentem: nec audentem se, ut ipse fatetur, comparare quibusdam qui se ipsos commendant, sed se sibi comparantem, et metientem secundum mensuram regule, quam  mensus est ei Deus . Audiendo etiam ex ore eius, Nolite fraudare inuicem , propriis placebit esse contentum. Qui et prouocans ad humilitatem, suum illud archiepiscopo non cunctabitur salubriter 474 intimare: Noli altum sapere, sed time . In alto posito non altum sapere difficile est et omnino inusitatum: sed, quanto inusitatius, tanto gloriosius. Timor de adepta iam altitudine tedere magis quam placere faciet altiora. Non uos ergo felicem, quia preestis: sed si non prodestis, infelicem putate.

31. Ut autem secure preesse possitis, subesse et uos, si cui debetis, non dedignemini. Dedignatio quippe subiectionis, prelationis reddit indignum. Sapientis est consilium: Quanto maior es, tanto humilia  te in omnibus . Sapientie uero preceptum: Qui maior est uestrum, fiat sicut minor . Quod si expedit etiam minoribus esse subiectum, maiorum iugum quomodo licebit contemnere? uideant in uobis potius subditi quod uobis redhibeant. Intelligitis que dico: cui honorem, honorem. Omnis anima, inquit, potestatibus sublimioribus subdita sit . Si omnis, et uestra. Quis uos excipit ab uniuersitate? Si quis tentat excipere, conatur decipere. Nolite illorum acquiescere consiliis, qui, cum sint christiani, Christi tamen uel sequi facta, uel obsequi dictis opprobrio ducunt. Ipsi sunt qui uobis dicere solent: »Seruate uestre sedis honorem. Decebat quidem ex uobis, uobis commissam Ecclesiam crescere:  nunc uero saltem in illa qua suscepistis maneat dignitate. Et uos enim uestro predecessore impotentior? Si non crescit per uos, non decrescat per uos.« Hec isti. Christus aliter et iussit, et gessit. Reddite, ait, que sunt Cesaris, Cesari; et que sunt Dei, Deo . Quod ore locutus est, mox opere implere curauit. Conditor Cesaris, Cesari non cunctatus est reddere censum: exemplum enim dedit uobis, ut et uos ita faciatis. Quando uero Dei sacerdotibus debitam negaret reuerentiam, qui hanc secularibus quoque potestatibus exhibere curauit? Porro uos, si Cesaris successori, id est regi, sedulus in suis curiis, consiliis, negotiis, exercitibusque adestis; indignum erit uobis cuicunque Christi uicario  taliter exhiberi, qualiter  ab antiquo inter Ecclesias ordinatum est? Sed que sunt, inquit Apostolus, a Deo ordinata sunt . uiderint ergo huius ignominie dissuasores, quale sit Dei ordinationi resistere. ualde ignominiosum seruo, si sit sicut dominus eius: aut discipulo, si sit sicut magister eius. Plurimum se uobis deferre putant, cum uos Christo preferre conantur, ipso reclamante ac dicente: Non est seruus maior domino suo, neque apostolus eo qui misit  eum . Quod non dedignatus est magister et Dominus, talisque et magister et dominus, indignum sibi iudicabit seruus bonus, deuotusque discipulus?

32. Quam pulchre locutus est beatus ille Centurio, cuius fidei nulla par inuenta est in Isrel! Et ego, inquit, homo sum sub potestate, habens sub me milites . Non iactabat potestatem, quam nec solam protulit, nec priorem. Dicturus quippe, habens sub me milites, premisit: Homo sum sub potestate. Prius se agnouit hominem, quam potentem. Agnouit, inquam, se hominem homo gentilis, ut in se iam impleri ostenderet, quod longe ante dixerat Dauid: Sciant gentes quoniam homines sunt . Homo, inquit, sum, et sub potestate.  Iam quidquid subinferas, suspectam non habemus iactantiam. Premissa siquidem est humilitas, ne altitudo precipitet. Nec enim locum inuenit arrogantia, ubi tam clarum humilitatis insigne precesserit. Agnoscis infirmitatem [al. humilitatem], confiteris subiectionem: iam et te sub te habere milites profitere securus. Reuera quia non confusus est de subiectione, iure ex prelatione meruit honorari. Non erubuit super se potestatem, et ideo dignus qui haberet et sub se milites. Ex abundantia cordis os loquebatur: et iuxta quod intus ordinatas habuit affectiones, foris quoque uerba decenter composuit. Dedit prius honorem prepositis, ut iam a subditis iuste reciperet: sciens se a superioribus accipere,  quod impenderet inferioribus, et quia melius proprie 475 subiectionis disceret experimento sua ipse moderari imperia. Forte non ignorabat, quod subiecto sibi homini Deus omnia subiecerit sub pedibus eius; offendenti se infensa reddiderit; et is, quem humilem constituerat super opera manuum suarum, superbie merito comparatus iumentis insipientibus, et similis factus sit illis. Nouerat et fortassis, quod humanus spiritus, subditus conditori subiectam sibi possederit carnem: rebellis rebellem inuenerit: factusque transgressor legis superioris, sentire ceperit aliam legem in membris suis, repugnantem legi mentis sue, et captiuantem se in lege peccati.



CAPUT IX. Abbates exemptionibus prepostere studentes arguuntur


33. Miror quosdam in nostro Ordine monasteriorum abbates hanc humilitatis regulam odiosa contentione infringere, et sub humili  habitu et tonsura tam superbe sapere, ut cum ne unum quidem uerbulum de suis imperiis subditos pretergredi patiantur, ipsi propriis obedire contemnant episcopis. Spoliant ecclesias, ut emancipentur  ; redimunt se, ne obediant. Non ita Christus.  Ille siquidem dedit uitam, ne perderet obedientiam: qua isti ut careant, totum fere suum suorumque uictum expendunt. Quid hoc est presumptionis, o monachi? Neque enim quia prelati monachis, ideo non monachi. Nempe monachum facit professio, prelatum necessitas. Ut autem non preiudicet necessitas professioni, accedat, non succedat prelatio monachatui. Alioquin quomodo illud implebitur: Principem te constituerunt? esto inter illos tanquam unus ex illis? . Quomodo tanquam unus ex illis, manens inter humiles superbus, inter subditos rebellis, immitis inter mansuetos? Ut te putemus tanquam unum ex illis, uideamus tam exhibere paratum, quam exigere obedientiam: uideamus tam libenter prepositis obtemperare  subiectum, quam imperare subiectis. Quod si semper uis obedientes habere, et nunquam esse, probas te non esse tanquam unum ex illis, dum unus esse renuis ex obedientibus: a quibus dum te superbiendo segregas, quorum aggregeris consortio patenter aduertimus: et si tu uel impudenter contemnis, uel imprudenter dissimulas, reputari profecto inter illos te noueris, de quibus scriptum est: Alligant onera grauia et importabilia, et imponunt humeris hominum, digito autem suo nolunt ea mouere . Quorum ergo tibi indignius consortium iudicas, delicatorum magistrorum, quos ueritas increpat, an obedientium monachorum, quos amicos suos commemorat? Ait siquidem: uos amici mei estis, si feceritis que precipio  uobis . uides igitur quale est iubere quod ipse non feceris; aut nolle facere, quod docueris.

34. Deinde ut taceam illud de Regula, ubi a sancto Benedicto tibi precipitur, ut que doces discipulis esse contraria, in tuis factis indices non agenda; ut item pretermittam, quod aperte definit tertium humilitatis esse gradum, ut quis pro Dei amore omni obedientia se subdat maiori ; in regula ueritatis attende quos legitur: Qui soluerit, inquit, unum de his minimis meis mandatis et docuerit sic homines, minimus uocabitur in regno celorum . Proinde tu docens et renuens obedire, non minimum, sed maximum Christi mandatum  et docere, et soluere conuinceris. Itaque doctor et solutor mandati, minimus tu uocandus es in regno celorum. Si ergo tui putas iniuriam prioratus, minorem summis uideri sacerdotibus, non magis indignum estimandum est, minimum uocari in 476 regno celorum? Si multum superbus es, plus minimus, quam minor uocari confundere. Minor quippe uilitas est minorem uideri, quam minimum: longe autem prestantius, solis subdi episcopis, quam uniuersitati.

35. Sed non propter me, inquit, facio, sed quero  ecclesie libertatem. O libertas omni, ut ita loquar, seruitute seruilior! Patienter ab huiusmodi libertate abstineam, que me pessime addicat superbie seruituti. Plus timeo dentes lupi, quam uirgam pastoris. Certus sum enim ego monachus, et monachorum qualiscunque abbas, si mei quandoque pontificis a propriis ceruicibus excutere iugum tentauero, quod Satane mox tyrannidi me ipsum subiicio. Aduertens nimirum cruenta illa bestia, que circuit querens quem deuoret, elongatam custodiam; heu! statim insilit in presumptorem. Merito enim non cunctatur presidere superbo, qui se iure regem gloriatur super omnes filios superbie. Quis dabit mihi centum in mei custodiam deputari pastores? Quanto plures sentio mei curam gerere, tanto securior exeo in  pascua. Stupenda insania! Animarum non cunctor turbas mihi custodiendas colligere, et unum super propriam grauor habere custodem! Et quidem subiecti me de reddenda pro se ratione sollicitant: qui autem presunt mihi, ipsi potius, Paulo dicente, peruigilant, tanquam rationem pro me reddituri . Illi etsi honorant, onerant: hi non tam premunt, quam protegunt. Scio me legisse: Iudicium durissimum his qui presunt; exiguo autem conceditur misericordia . Quid igitur uos, o monachi, sacerdotum grauat auctoritas? Metuitis infestationem? Sed si quid patimini propter iustitiam, beati. Secularitatem contemnitis? Sed secularior nemo Pilato, cui Dominus astitit iudicandus. Non haberes, inquit, in me potestatem, nisi tibi data  esset desuper . Iam tunc per se loquebatur et in se experiebatur quod post per apostolos clamauit in Ecclesiis, Non est potestas nisi a Deo et, Qui resistit potestati, Dei ordinationi resistit. .

36. Ite nunc ergo, resistite Christi uicario, cum nec suo aduersario Christus restiterit: aut dicite, si audetis, sui Presulis Deum ordinationem nescire, cum Romani Presidis potestatem Christus super se quoque fateatur fuisse celitus ordinatam. uerum aperte indicant quidam horum quid cogitent, dum multo labore ac pretio apostolicis adeptis priuilegiis, per ipsa sibi uindicant insignia pontificalia, utentes et ipsi more pontificum, mitra, annulo, atque sandaliis   . Sane si attenditur rerum dignitas, hanc monachi abhorret professio: si ministerium, solis liquet congruere pontificibus. Profecto esse desiderant, quod uideri gestiunt; meritoque nequeunt esse subiecti, quibus iam ipso se comparant desiderio. Quid si et nomen eis conferre priuilegiorum posset auctoritas? quanto putas auro redimerent, ut appellarentur pontifices? Quo ista, o monachi? Ubi timor mentis? ubi rubor frontis? Quis unquam probatorum monachorum tale aliquid aut uerbo docuit, aut reliquit exemplo? Duodecim humilitatis  gradus Magister uester edisserit, propriisque distinguit descriptionibus : in quo, queso, illorum docetur aut continetur, ut hoc fastu delectari monachus, has querere debeat dignitates?

37. Labor, et latebre, et uoluntaria paupertas, hec sunt monachorum insignia; hec uitam solent nobilitare monasticam. uestri autem oculi omne sublime uident, uestri pedes omne forum circumeunt, uestre lingue in omnibus audiuntur conciliis, uestre manus omne alienum diripiunt patrimonium. Tamen, si ita oportet, ut emancipati a subiectione pontificum, pari cum successoribus apostolorum gloria, pari cathedra, iisdemque solemnium indumentorum  insignibus attollamini, cur non et sacros Ordines celebratis, et benedictiones datis in populis  ? Quam multa moueor dicere aduersus impudentissimam presumptionem? sed frenat impetum, quod auribus occupatis scribere me recolens, longiori lectione uereor fieri onerosus archiepiscopo: et quia res tam manifesta est, ut multitudo reprehendentium uideatur 477 impudentiam obdurasse. Quod si et hec ipsa cernuntur gratas excedere compendii metas, uobis, o domine, donate, qui me et in hoc propriam prodere cegistis imperitiam, dum morem modumque solemnem in scribendo seruare nescierim.





S. BERNARDI ABBATIS DE CONuERSIONE AD CLERICOS SERMO SEU LIBER.





ADMONITIO.

 uaria est sequentis opusculi inscriptio. In prima eius editione, scilicet Spirensi anni 1501, inscribitur. »De conuersione, ad Scholares libellus,« absque diuisione capitum. In editis anni 1520, »De conuersione, ad Clericos sermo:« quem genuinum titulum existimamus. Sermonem uocat Bernardus ipse. n. 31: »Fatigauimus uos prolixitate sermonis.« etc. Quidam codices preferunt, ad Clericos Parisienses.« Exordium Cisterciense fauet in libro septimo de uita Bernardi, cap. 13. »Quadam preterea uice, cum uir Domini Bernardus causa exigente Parisius adesset, rogatu clericorum ingressus est de more scholas eorum: quibus ostendens formam uere philosophie, monebat eos attentius de mundi contemptu,« etc. Gaufridus factum narrat in libro quinto de eadem uita, n. 10: »Patrem sanctum, fines Parisiorum aliquando peragrantem, ut ad ipsam diuerteret ciuitatem episcopus Stephanus et ceteri omnes qui pariter aderant, obnixe rogantes non poterant obtinere. Magno siquidem zelo, nisi causa grauis urgeret, conuentus publicos declinabat. Cumque uespere iter suum alias ordinasset, mane, ubi primum locutus est fratribus, dicere iubet episcopo, quia Parisius ibimus, ut rogasti. Conueniente igitur clero admodum copioso, sicut semper ab eo solebant expetere uerbum Dei, continuo tres ex illis compuncti sunt, et conuersi ab inanibus studiis ad uere sapientie cultum, abrenuntiantes seculo, et Dei famulo inherentes,« etc. Grauis et patheticus est hic sermo contra clericos, qui Ecclesie dignitates ambiunt, et temere ad sacros Ordines accedunt. Capitulorum distinctionem, qualis in editis ab anno 1520 adhibita est, retinuimus.



478 CAPUT PRIMUM. Quod nemo conuerti ad Dominum, nisi Dei uoluntate preuentus et eius uoce interius clamante, possit.


1. Ad audiendum, ut credimus, uerbum Dei conuenistis. Neque enim causa nobis alia uestre huius tam auide concursionis occurrit. Approbamus utique desiderium hoc, et laudabili studio congaudemus. Beati enim qui audiunt uerbum Dei, sed si custodiunt illud . Beati qui memores sunt  mandatorum eius, sed ut faciant ea . Nimirum uerba uite eterne habet, et uenit hora  quando mortui audient uocem eius; et qui audierint, uiuent : siquidem uita in uoluntate eius. Et si uultis scire, uoluntas oius conuersio nostra. Denique ipsum audite. Nunquid uoluntatis mee est mors impii, dicit Dominus, et non magis ut conuertatur et uiuat . Ex quibus uerbis euidenter agnoscimus,  quoniam uera nobis uita non nisi in conuersione est, nec aliter ad eam patet ingressus, dicente item Domino: Nisi conuersi fueritis, et efficiamini sicut paruuli, non intrabitis in regnum celorum . Merito sane paruuli soli intrant; nam puer paruulus minat eos, qui in hoc ipsum natus et datus est nobis. Quero igitur uocem quam audiant mortui, et cum audierint uiuant: forte enim et mortuis euangelizare necesse est. Et occurrit interim uerbum breue, sed plenum, quod os Domini locutum est, ut propheta testatur: Dixisti, ait loquens sine dubio ad Dominum Deum suum, Conuertimini, filii hominum . Nec immerito sane a filiis hominum uidetur exigenda conuersio, peccatoribus utique necessaria. Nam supernis spiritibus ea magis  que rectos decet indicta laudatio est, eodem propheta psallente: Lauda Deum tuum, Sion .

2. Ceterum quod ait, dixisti, meo quidem iudicio non negligenter pretereundum est, nec simpliciter audiendum. Quis enim humanis comparare audeat dictis quod dixisse dicitur Deus? uiuus profecto est sermo Dei et efficax ; et uox eius in magnificentia et uirtute . Denique ipse dixit, et facta sunt . Dixit: Fiat lux, et facta est lux . Dixit: Conuertimini filii hominum, et conuersi sunt. Ita plane conuersio animarum opus diuine uocis est, non humane. Simon Ioannis, piscator hominum in hoc ipsum uocatus et constitutus a Domino, incassum tamen et  ipse laborans tota nocte nil capiet, donec in uerbo Domini rete iactans, concludere possit multitudinem copiosam. Utinam iactemus et nos hodie in hoc uerbo rete uerbi, et experiamur quod scriptum est: Ecce dabit uoci sue uocem uirtutis . Si mendacium loquimur, id plane de proprio est. Sed et tunc forsitan nostra iudicabitur uox esse, et non Domini, si queramus que nostra sunt, non que Iesu Christi. Ceterum etsi loquimur iustitiam Dei, et gloriam Dei querimus, effectum tamen ab eo solo sperare, ab eo postulare necesse est, ut uoci sue uocem uirtutis accommodet. Ad hanc ergo interiorem uocem aures cordis erigi admonemus, ut loquentem Deum intus audire, quam foris hominem studeatis. Illa enim uox magnificentie et uirtutis,  deserta concutiens secreta discutiens, torporem excutiens animarum.



479 CAPUT II. Quod ipsa uox Domini omnibus se offerat, et animam sibi ipsi nolentem representet.

3. Nec sane laborandum est, ut ad uocis huius perueniatur auditum: labor est potius aures obturare ne audias. Nimirum uox ipsa se offert, ipsa se ingerit, nec pulsare interim cessat ad ostia singulorum. Denique quadraginta annis, inquit, proximus fui generationi huic, et dixi: Semper hi errant corde . Adhuc nobis proximus est, adhuc loquitur, et non est forte qui audiat. Adhuc dicit: hi errant corde; adhuc Sapientia clamitat in plateis: Redite, preuaricatores, ad cor . Hoc  nempe initium loquendi Domino: et hoc uerbum ad omnes qui conuertuntur ad cor, precessisse uidetur, et non modo rouocans eos, sed reducens et statuens contra faciem suam. Est enim non tantum uox uirtutis, sed et radius lucis, annuntians pariter hominibus peccata eorum, et illuminans abscondita tenebrarum. Nec uero ulla interne huius uocis ac lucis differentia est, cum unus idemque sit Dei Filius et uerbum Patris, et splendor glorie: sed et anime quoque substantia, in suo quidem genere etiam ipsa spiritualis et simplex, sine ulla distinctione sensuum, sed tota, si tamen tota dicenda est, et uidens pariter et audiens uideatur. Quid enim illo agitur siue radio, siue uerbo, nisi ut nouerit semetipsam? Aperitur siquidem conscientie liber, reuoluitur misera  uite series, tristis quedam historia replicatur, illuminatur ratio, et euoluta memoria uelut quibusdam eius oculis exhibetur. Utraque uero non tam ipsius est anime, quam anima ipsa: ut eadem sit et inspiciens et inspecta, contra suam statuta faciem, et a uiolentis quibusdam apparitoribus immissarum utique cogitationum coacta, proprio interim iudicanda assistere tribunali. Quis sane iudicium hoc sine tribulatione sustineat? Ad me ipsum anima mea turbata est, ait propheta Domini : et tu, contra faciem tuam sine argutione, sine turbatione, sine confusione, statui non posse miraris?



CAPUT III. Quod per uocem Dei, anime ratio, quasi in libro, omnia mala deprehendere, reprehendere, diiudicare et discernere ualeat.


4. Nec a me speres audire quid in memoria tua ratio deprehendat, quid reprehendat, quid diiudicet, quid decernat. Applica intus auditum, reflecte oculos cordis; et proprio disces experimento quid agatur. Nemo enim scit que sunt in homine, nisi spiritus hominis qui in ipso est . Si superbia, si inuidia, si auaritia, si ambitio, aut similis aliqua pestis abscondita est, uix effugere poterit hoc examen. Si fornicatio, si rapina, si crudelitas, si fraus ulla, aut quelibet culpa admissa est, internum hunc iudicem non latebit reus ipse, nec inficiabitur coram eo. Transiit enim uelociter totus ille pruritus delectationis inique, et uoluptatis illecebra tota breui finita est; sed amara quedam impressit signa  memorie, sed uestigia feda reliquit. In illud siquidem repositorium, uelut in sentinam aliquam, tota decurrit abominatio, et immunditia tota defluxit. uolumen grande, cui uniuersa inscripta sunt, stilo utique ueritatis. Amarum iam uenter tolerat, etsi fauces miseras breui transitu dulcedine quadam friuola uisum est oblectasse. uentrem meum doleo, miser, uentrem meum doleo. Quidni doleam uentrem memorie, ubi tanta congesta est putredo? Quis nostrum, fratres, exteriorem hanc uestem, qua tegitur, si repente obscenis undique sputis illitam, et fedissimis quibusque sordibus inquinatam consideret, non uehementer exhorreat, non uelociter exuat, non indignanter abiiciat? Itaque qui non uestem, sed semetipsum intus sub ueste talem reperit,  eo amplius doleat, et animo consternetur oportet, quo propius tolerat quod exhorret. Neque enim ut 480 tunicam abiicit suam, sic abiicere contammata anima poterit et se ipsam. Denique quis in nobis tante patientie est et uirtutis, ut si forte (quemadmodum de Maria sorore Moysi legitur  carnem suam subitanea [al. subcutanea] quadam lepra male candentem uiderit, equo animo stare possit, et gratias agere Creatori! Quid uero est caro ista, nisi corruptibilis quedam tunica, qua uestimur? aut quid lepra hec corporea electis omnibus estimanda, nisi paterne uirga correptionis, et purgatio cordis? Ibi, ibi tribulatio uehemens, et iustissima causa doloris est, cum excitatus a sommo misere uoluptatis, interiorem ceperit quis deprehendere  lepram, quam sibi ipse multo studio et labore quesiuit. Licet enim nemo oderit carnem suam, sed multo minus odisse poterit anima semetipsam.



CAPUT Iu. Quod diligens iniquitatem, odit animam, et carnem suam: et de penitentia infructuosa post mortem.

5. At forte aliquem moueat illud de Psalmo: Qui diligit iniquitatem, odit animam suam . Ego autem dico, odit et carnem. An non odit, cui gehenne cumulos mercatur in dies, et cui secundum duritiam suam et cor impenitens thesaurizat iram in die ire? Ceterum hoc odium tam carnis, quam anime, non in affectu sed in effectu potius inuenitur. Sic nimirum odit et phreneticus carnem suam, cum sibi ipsi manus inferre laborat, rationis deliberatione  sopita. An uero grauior ulla phrenesis iudicatur, quam impenitentia cordis, et peccandi obstinata uoluntas? Siquidem manus nefarias iniicit sibi ipsi, nec carnem, sed mentem lacerat et corrodit. Si uidisti hominem scalpere manus, et usque ad sanguinem confricare, euidentem habes in eo similitudinem anime peccantis expressam. Cedit siquidem uoluptas illa dolori, et succedit pruritui cruciatus. Neque id ignorabat, sed dissimulabat ille dum scalperet. Sic laceramus, sic exulceramus propriis manibus animas infelices: nisi quod tanto grauius, quanto excellentior est spiritualis creatura; et cui difficilius medeatur. Neque id quidem inimicitiarum studio gerimus, sed stupore quodam insensibilitatis  interne. Effusus siquidem animus damna interiora non sentit; quia nec intus est, sed in uentre forsitan, aut sub uentre. Denique et animus quorumdam in patinis, quorumdam in loculis inuenitur. Ubi est thesaurus tuus, inquit, ibi est et cor tuum . Quid uero mirum, si propriam minime sentiat anima lesionem, que sui ipsius oblita, et penitus absens sibi, in longinquam profecta est regionem? Erit autem cum in semetipsam reuersa cognoscet, quam crudeliter misere uenationis obtentu euiscerauerit semetipsam. Neque enim id sentire poterat, dum uilem muscarum predam desiderio captans insatiabili, aranearum instar, ex uisceribus propriis intexere retia uideretur.

6. Erit autem hic reditus sine dubio uel post mortem:  cum uniuersa, quibus, ad uagandum foras et inutiliter sese occupandum, in eam que preterit huius mundi figuram, egredi consueuerat, ostia corporis clausa erunt, ut necessario maneat in se ipsa, cui nullus iam pateat exitus a se ipsa. uerum is quidem perniciosissimus erit reditus, et miseria sempiterna, quando iam penitentia haberi poterit, agi non poterit. Ubi enim deerit corpus, actus non erit. Sane ubi nulla fuerit actio, nec satisfactio quidem ulla poterit inueniri. Quocirca penitentiam quidem habere, dolere est: nam penitentiam agere, remedium doloris est. Neque enim carenti manibus erit ultra leuare cor in celum cum manibus; sed quisquis ante obitum carnis non redierit ad se ipsum, in se ipso maneat necesse est in eternum. Sed in quali  se ipso? Qualem sese fecerit in hac uita, qualem inuenerit exiens ab hac uita: nisi quod fortasse erit nonnunquam deterior: nam melior nunquam erit. Habet enim hoc ipsum, quod nunc ponit, 481 quandoque recipere corpus, non tamen ad penitentiam, sed ad penam: ubi nimirum peccati ipsius et carnis quodammodo similis uidebitur esse conditio: ut quemadmodum culpa semper puniri poterit, nec unquam poterit expiari; sic nec in corpore aliquando tormenta finiri, nec corpus ipsum exinaniri ualeat in tormentis. Merito quidem ultio sempiterna deseuiet, quod nunquam possit culpa deleri; nec substantia carnis deficiet, ne simul cogatur etiam afflictio carnis terminari. Hec, fratres mei, qui pauet, cauet;  cui negligit, incidit.



CAPUT u. Quod uermis conscientie in presenti sentiri ac suffocari debet, non in immortalitatem foueri ac nutriri.

7. Ut ergo redeamus ad uocem unde processimus, expedit nobis profecto redire ad cor, dum illic iter, quo ostendat nobis salutare suum, qui tanto studio pietatis illuc reuocat preuaricatores. Nec sentire interim pigeat morsus uermis interni; aut periculosa quedam animi teneritudo al. amaritudo], et perniciosa mollities persuadere queat, ut presentem uelimus dissimulare molestiam. Optimum est tunc sentiri uermem, cum possit etiam suffocari. Itaque mordeat nunc ut moriatur, et paulatim desinat mordere moriendo. Rodat interim putredinem, ut rodendo  consumat, et ipse quoque pariter consumatur, ne foueri incipiat in immortalitatem. uermis, inquit, eorum non morietur, et ignis non exstinguetur . A facie illorum morsuum quis sustinebit? Multiplex enim nunc consolatio arguentis conscientie releuat cruciatum. Benignus est Deus, qui non patitur nos tentari supra quam possumus, nec uermem hunc supra modum patitur malignari. Maximeque inter initia conuersionis oleo misericordie linit ulcera: ut nec morbi quantitas, nec difficultas curationis ultra quam expedit innotescat; magis autem arridere uidetur facilitas quedam, que postmodum euanescit, quando iam exercitatos habenti sensus certamen forte datur, ut uincat, et discat quoniam omnium potentior est sapientia. Interim sane audiens  quis uocem Domini: Redite, preuaricatores, ad cor, , et tantis in interiore cubiculo obscenitatibus deprehensis, singula queque rimari satagit, et quonam hec influxerint aditu, curiosus uestigator explorat; nec difficile patet foramen, imo et foramina contuenti. Sed nec parum illi ex hac consideratione doloris accedit, cum per fenestras proprias mors ista deprehenditur introiisse. Multa siquidem admisisse uidetur petulantia oculorum, multa pruritus aurium, multa quoque olfaciendi, gustandi, tangendique uoluptas. Nam spiritualia quidem uitia, quorum supra meminimus, difficile adhuc, prout sunt, carnalis examinat. Unde fit, ut que sunt grauiora, aut minus, aut minime sentiat, nec tam superbie aut inuidie, quam flagitiosorum aut facinorosorum  recordatione actuum mordeatur.



CAPUT uI. Difficultatem conuersionis, et luctam resipiscere parantis, graphice representat.

8. Et ecce iterum uox de nubibus dicens: Peccasti, quiesce. Et quod dicitur, tale est. Iam sentina redundans domum omnem intolerabili fetore contaminat: uanum tibi est, dum adhuc sordes influant, exhaurire; dum peccare non destiteris, penitere. Quis enim eorum ieiunia probet, qui ad lites et contentiones ieiunant, et percutiunt pugno impie, sed et uoluntates et uoluptates proprie inueniuntur in eis? Non tale est ieiunium quod elegi, dicit Dominus . Claude fenestras, obsera aditus,  foramina obstrue diligenter; et sic demum non subeuntibus nouis, sordes poteris expurgare uetustas. Aestimat homo facile quod iubetur implendum, tanquam ignarus exercitii spiritualis. Quis enim prohibeat, 482 inquit, quominus imperem membris meis? Indicit igitur gule ieiunia, crapulam interdicit, obturari precipit aures ne audiant sanguinem, auertit oculos ne uideant uanitatem; manus non ad auaritiam, sed ad eleemosynam magis extendit, quibus forte laborem imponere uelit, prohibens latrocinia, sicut scriptum est: Qui furabatur iam non furetur, magis autem laboret manibus suis quod bonum est, ut habeat unde tribuat necessitatem patienti .

9. Ceterum, dum suas quibusque membris in hunc  modum leges promulgat, et decreta proponit, interrumpunt subito uocem iubentis, et uno impetu clamant: Unde hec noua religio? Facere iubes ut libet. Sed inuenietur qui nouis decretis obuiet, qui nouis legibus contradicat. Quis enim ille est, inquit? Et illa: Nimirum ipsa, que paralytica iacet in domo, et male torquetur. Ipsa est enim, in cuius nos pridem deputasti obsequium, si ignoras, ad obediendum utique concupiscentiis eius. Expalluit miser ad hanc uocem, et confusus obmutuit. Anxiabatur enim in eo spiritus eius. Ac membra quidem ad suam illam infelicissimam dominam incunctanter accedunt, ut aduersus Dominum crudeliter interpellent, et imperia duriora causentur. Plangit gula parcimonie sibi modum adhibitum, prohibitam crapule  uoluptatem. Oculus queritur indictas lacrymas, petulantiam interdictam. Quibus hec et similia prosequentibus excitata et uehementer exacerbata uoluntas: Somniumne est, inquit, an fabula quod narratis? Tum uero opportunum sue tempus nacta querimonie lingua: Omnino, ait, sic est ut audistis. Nam et ego a fabulis et mendaciis iussa sum reticere, et nichil deinceps nisi serium, imo et penitus necessarium loqui.

10. Exsilit igitur uetula furens, et totius oblita languoris, procedit horrentibus comis, ueste lacera, pectore nudo, scalpens ulcera, frendens dentibus et arescens, atque ipsum inficiens erem flatibus uirulentis. Quidni confundatur, si quid adhuc superest rationis, ad talem misere uoluntatis occursum  et incursum? Hec, inquit, est tota tui coniugii fides, sic compateris male patienti? Usque adeo super dolorem uulnerum meorum addere pepercisti? Subtrahendum forsitan ex immoderata dote aliquid uidebatur; sed quid relinquitur hoc sublato? Solum hunc languenti misere prestitisti, et omnia eius obsequia, quemadmodum sint distributa, aliquando cognouisti. Nunc autem si tibi forsitan morbi huius pessimi, quo laboro, triplex malignitas excidisse potuit, sed non mihi. Siquidem uoluptuosa sum, curiosa sum, ambitiosa sum; et ab hoc triplici ulcere non est in me sanitas a planta pedis usque ad uerticem. Itaque fauces, et que obscena sunt corporis, assignata sunt uoluptati, quandoquidem uelut de  nouo necesse est singula recenseri. Nam curiositati pes uagus, et indisciplinatus oculus famulantur. At uanitati quidem auris et lingua seruiunt, dum per illam impinguat caput meum oleum peccatoris, per hanc ipsa suppleo quod in laudibus meis alii minus fecisse uidentur. ualde enim delector et recipere ab aliis, et, cum opportune possum, etiam tradere aliis laudes meas, et meo et alieno ore semper cupiens predicari. Cui potissimum morbo tuum quoque ingenium plurima solet adhibere fomenta. Porro manus ipsas, quibus est undique liber motus, non uni specialiter alicui operi deputamus, sed modo uanitati, modo curiositati, modo uoluptati sedulum satis exhibent famulatum. Quibus ita dispositis, non mihi hec omnia uel in uno satisfacere aliquando potuerunt,  quod non satietur oculus uisu, nec auris impleatur auditu. Atque utinam inter spectandum totum aliquando corpus fieret oculus, aut inter prandendum in fauces membra omnia uerterentur. Tunc mihi id modicum consolationis, quod utcunque mendico, tantas surripere? Dixit, et cum indignatione et furore recedens: Teneo, inquit, longumque tenebo.

11. Iam uero rationi ipsa uexatio dat intellectum 483 iam innotescit aliquatenus huius negotii difficultas, iam presumpta facilitas euanescit. uidet enim memoriam plenam spurcitiarum; uidet abundantius alias atque alias influere sordes; uidet ipsas fenestras morti patulas claudi omnino non posse; et quod adhuc presidens uoluntas languida dominetur,  ex cuius ulceribus sanies uniuersa profluxit. uidet denique anima sese contaminatam, nec per alium, sed per proprium corpus, nec aliunde quam a seipsa. Est enim quiddam anime, sicut memoria que inficitur, sic uoluntas ipsa que inficit. Denique tota ipsa nichil est aliud quam ratio, memoria, et uoluntas. Nunc autem et ratio minus habens, ceca quodammodo, quod hactenus ista non uiderit; infirma omnino, quod ne agnita quidem preualeat reparare [al., temperare]: et memoria fedissima pariter et fetidissima; et uoluntas languida, et horrendis ulceribus undique scaturiens inuenitur. At ne quid ex omnibus que sunt hominis relinquatur, ipsum etiam corpus rebelle est: et singula membra fenestre singule, quibus mors intrat ad animam, et incessanter  exuberat ipsa confusio.



CAPUT uII. Respiratio consolationis pauperibus spiritu seu anime miseriam agnoscenti.

12. Audiat ergo anima, quecunque eiusmodi est, uocem diuinam, et audiat cum stupore et admiratione dicentem: Beati pauperes spiritu, quoniam ipsorum est regnum celorum . Quis spiritu pauperior eo, qui in toto spiritu suo non inuenit requiem, non inuenit ubi caput reclinet? Hoc quoque consilium pietatis, ut qui sibi displicet, placeat Deo, et qui propriam domum odit, domum utique plenam spurcitie et infelicitatis, inuitetur ad domum glorie, domum non manu factam, eternam in celis.  Nec mirum si ad huius dignationis magnitudinem expauescit, si difficile credit huic auditui, si uehementi stupore admiratur, et ait: Ergone beatum hominem miseria facit? Ceterum quisquis eiusmodi es, non diffidas. Non miseria, sed misericordia facit beatum: sed huius propria sedes miseria est. Aut certe beatum faciat ipsa miseria, ut humiliatio in humilitatem transeat, necessitas in uirtutem. Pluuiam uoluntariam, inquit, segregabis, Deus, hereditati tue; et infirmata est, tu uero perfecisti eam . Utilis prorsus infirmitas, que medici manum requirit: et salubriter a se deficit, quem perficit Deus. Sed quia non est uia ad regnum Dei sine primitiis regni, nec sperare potest celeste regnum, cui nec super propria membra adhuc regnare  donatur; sequitur uox dicens, Beati mites, quoniam ipsi hereditabunt terram . »O doxa, doxa,« ait sapiens, »in millibus mortalium nichil aliud, quam aurium inflatio uana! « Et tamen quantam putas infelicitatem hec ipsa non tam felix uanitas, quam uana felicitas parit? Hinc namque cecitas cordis, sicut scriptum est: Popule meus, qui te beatificant, in errorem te inducunt . Hinc ceruicosus furor animositatis, hinc suspicionis labor anxius, hinc liuoris crudele tormentum, et cremantis inuidie miserior, quam miserabilior cruciatus: hinc  diuitiarum amor insatiabilis longe amplius desiderio torquet animam, quam refrigerat usu suo; utpote quarum acquisitio quidem laboris, possessio timoris, amissio plena doloris inuenitur. Postremo ubi multe opes, multi etiam qui comedunt eas : et usus quidem diuitiarum apud alios, diuitibus solum nomen cedit et sollicitudo. Et in his omnibus pro tam exiguis, aut magis ne exiguis quidem, sed nullis, eam paruipendere gloriam, quam nec oculus uidit, nec auris audiuit, nec in cor hominis ascendit, que preparauit Deus diligentibus se, non tam insipientie quam infidelitatis esse uidetur [al. dignoscitur].

15. Nec immerito sane mundus hic positus in maligno, uana promissione deludit animas proprie  conditionis et nobilitatis oblitas, quas non pudeat porcis in ministerio subiugari, in desiderio sociari, nec sic tamen infelici edulio satiari. Unde enim hec tanta pusillanimitas et abiectio tam miserabilis, ut egregia creatura, capax eterne beatitudinis et glorie magni Dei, utpote cuius sit inspiratione condita, similitudine insignita, cruore redempta, fide dotata, spiritu adoptata, miseram non erubescat sub putredine hac corporeorum sensuum gerere seruitutem? Merito plane ne eos quidem apprehendere potest, que talem deserens sponsum, tales sequitur amatores. Merito siliquas esuriit, et non accepit qui porcos pascere maluit, quam paternis epulis satiari . Insanus siquidem labor pascere sterilem que non parit, et uidue benefacere  nolle: omittere curam cordis, et curam carnis agere in desiderio: impinguare et fouere cadauer putridum, quod paulo post uermium esca futurum nullatenus dubitatur. Nam et seruire mammone, et auaritiam colere, quod est seruitus idolorum, aut uanitatem sectari, prorsus degeneris anime indicium esse quis nesciat?

16. Esto tamen, magna sint et honesta que mundus interim amatoribus suis erogare uidetur: sed infida esse quis nesciat? Certa nimirum eorum breuitas, et ipsius quoque breuitatis finis incertus. Sepe uiuentem deserunt: nam morientem nec raro sequuntur. Quid uero in rebus humanis certius morte, quid hora mortis incertius inuenitur? Non miseratur  inopiam, non diuitias reueretur, non generi cuiuslibet, non moribus, non ipsi denique parcit etati: nisi quod senibus quidem in ianuis, adolescentibus autem in insidiis est. Infelix proinde, qui in huius uite tenebris et lubrico 485 fidens, perituram insumit operam; nec aduertit quoniam uapor est ad modicum parens, et uanitas uanitatum. Obtinuisti tandem, ambitiose, quam ex longo tempore concupieras dignitatem? serua quod habes. Implesti, pecuniose, loculos tuos? sollicitus esto ne perdas. Uberes fructus attulit ager tuus? dirue horrea tua, ut maiora edifices; muta quadrata rotundis, dic anime tue: Habes multa bona reposita in annos plurimos. Erit enim qui dicat: Stulte, hac nocte animam tuam repetent a te: que autem parasti, cuius erunt? 

17. Atque utinam tantum congregata perirent, et non deterius ipse quoque periret congregator eorum. Esset utique tolerabilius perituro, quam peremptorio insudare labori. Nunc uero stipendia peccati mors: et qui in carne seminat, de carne metet corruptionem. Nec enim opera nostra transeunt, ut uidentur: sed temporalia queque uelut eternitatis semina iaciuntur. Stupebit [al. mal. superbit] insipiens, cum ex hoc modico semine copiosam uiderit exsurgere messem, seu bonam, seu malam, pro diuersa qualitate sementis. Hoc qui cogitat, nullum omnino paruum reputat esse peccatum, quod futuram messem potius estimet, quam sementem. Seminant ergo dum nesciunt, et seminant dum occultant  homines iniquitatis mysteria, dum uanitatis consilia celant, dum perambulant in tenebris negotia tenebrarum.



CAPUT IX. Quod impossibile sit peccantem latere.

18. Parietes, inquit, sunt undique: quis me uidet? Esto, nemo te uideat: non tamen nullus. uidet te angelus malus, uidet te angelus bonus, uidet et bonis et malis maior angelis Deus; uidet accusator, uidet testium multitudo, uidet et ipse Iudex, cuius te oportet assistere tribunali: sub cuius sane oculis uelle delinquere tam insanum, quam horrendum incidere in manus Dei uiuentis. Noli esse securus: latent insidie, quas latere non possis. Latent, inquam,  insidie, quas ut deprehendere ipse non potes, sic non potes ipse non deprehendi. Audit plane qui plantauit aurem; et qui finxit oculum, ipse considerat . Non illius Solis arcet radios maceria lapidum, quos ipse creauit; non uel ipse corporis huius paries ueritatis excludit aspectum. Nuda sunt eius oculis omnia, penetrabilior est ancipiti gladio. Ipsas quoque non modo cernit, sed et discernit cogitationum uias et medullas affectionum. Denique, si non totam humani cordis abyssum, et quidquid in ipso latet inspiceret pre ipso, non ille iam nil sibi conscius iudicantis sese Domini sententiam tantopere formidaret. Mihi, inquit, pro minimo est, ut a uobis iudicer, aut ab humano die, sed neque meipsum  iudico. Nihil enim mihi conscius sum, sed non in hoc iustificatus sum. Qui autem iudicat me, Dominus est .

19. Si tu obiectu parietis, aut cuiuslibet simulationis pretentu, humana frustrari posse iudicia gloriaris; certus esto, non illum uera crimina preterire, qui de falsis etiam accusare criminibus consueuit. Si tantopere eius, qui nichilominus forte tuam uereatur, proximi conscientiam reformidas; multo minus eos contemnas, quibus odiosa magis iniquitas, et longe amplius exsecrabilis corruptio est. Si denique Deum non times, et solos hominum reuereris aspectus, memor esto hominem Christum hominum facta ignorare non posse: ut quod coram me attentare minime prorsus auderes, multo minus audeas coram  ipso; quodque non dico non liceret, sed nec liberet quidem presumere uidente conseruo, inspiciente Domino uel cogitare penitus exhorrescas. Alioquin: si carnis oculum magis, quam gladium, qui carnes habet deuorare, formidas; et is quoque timor quem times, eueniet tibi et accidet quod uereris. Nihil opertum quod non reueletur, uel occultum quod non sciatur . Arguentur a luce in lucem prolata opera tenebrarum; nec modo obscenitatum abominanda secreta, sed iniqua commercia 486 uendentium sacramenta, et fraudulenta susurria [al. suspiria] adinuenientium dolos, et iudicia subuertentium, qui nouit omnia, nota faciet uniuersis; cum ceperit scrutator ille cordis et renum scrutari Ierusalem in lucernis.



CAPUT X. Non solum declinando a malo, sed et faciendo bonum salutem obtineri.


20. Quid ergo facturi sunt, imo potius quid passuri qui crimina commiserunt, ubi audituri sunt, Ite in ignem eternum , qui pietatis opera non fecerunt? Quando uero admittetur ad nuptias, qui nec lumbos precinxit ut abstineret a malo, nec lucernam tenuit ut faceret bonum: quando nec uirginitatis integritas, nec lampadum claritas solius olei poterit excusare defectum? aut quis illos manere credendus est cruciatus, qui in hac uita non solum mala, sed forte pessima perpetrant; si sic sunt cruciandi qui hic bona receperunt, ut in medio flamme estuantibus linguis, ne minime  quidem stille obtinere refrigerium queant? Caueamus ergo mala opera, nec includentis sagene fiducia, libere intra Ecclesiam delinquamus: hoc scientes, quia non omnes quos sagena trahit, piscatorum uasa recipient; sed erit cum ad littus uenerint, eligent bonos in uasa, malos autem foras mittent . Neque hoc contenti lumborum cingulo, accendamus etiam lucernas nostras, et instanter operemur bonum, cogitantes, quod omnis arbor, non modo que malum fecerit fructum, sed etiam que bonum non fecerit, excidetur et in ignem mittetur, illum utique ignem eternum, qui paratus est diabolo et angelis eius.

21. Ceterum sic declinemus a malo et faciamus bonum, ut inquiramos pacem, non gloriam prosequamur.  Illa enim Dei est, et eam alteri non dabit. Gloriam, inquit, meam alteri non dabo . Et dicebat homo secundum cor Dei: Non nobis, Domine, non nobis, sed nomini tuo da gloriam . Recordemur etiam Scripture dicentis: Si recte offeras et non recte diuidas, peccasti . Recta est, fratres, illa nostra diuisio, nemo detrectet. Alioquin, si cui forsitan minus placet, sciat non nostram esse, sed angelorum. Priores enim Angeli cecinerunt: Gloria in excelsis Deo, et in terra pax hominibus bone uoluntatis . Seruemus ergo in uasis oleum, ne forte  clausas iam nuptiarum ianuas frustra pulsantes, uerbum audiamus amarum et deintus nobis sponsus  respondeat: Nescio uos . Adhuc tamen mors posita est, non modo secus iniquitatem, sterilitatem, uanitatem, sed et secus introitum ipsius etiam uoluptatis. Quocirca opus est fortitudine aduersus tentamenta peccati, ut rugienti leoni resistamus fortes in fide, et ignita ipsius iacula hoc ipso clypeo uiriliter repellamus. Opus est iustitia, ut operemur bonum. Opus prudentia, ne cum fatuis uirginibus reprobemur. Opus denique temperantia, ne uoluptatibus indulgentes, audiamus aliquando quod miser ille, epularum pariter et uestium splendore finito, dum misericordiam precaretur, audiuit: Memento fili, quod recepisti bona in uita tua, et Lazarus similiter mala: nunc autem hic consolatur, tu uero cruciaris . Plane terribilis Deus in consiliis  super filios hominum! sed, si terribilis est, etiam misericors inuenitur, dum futuri formam iudicii non occultat. Anima enim que peccauerit, ipsa morietur : palmes qui fructum non fecerit, excidetur : uirgo cui defuerit oleum, a nuptiis excludetur , et qui bona receperit in hac uita, cruciabitur in futura. Quod si forte contingat in uno quolibet simul hec quatuor inueniri, ea plane extrema desperatio est.



487 CAPUT XI. Conuerti molientes acrius a solitis uitiis tentari, ipsis uero luctum esse necessarium.

22. Hec igitur et his similia intus suggerit ratio uoluntati, eo copiosius, quo perfectius illustratione spiritus edocetur. Felix sane, cuius uoluntas sic  cesserit et acquieuerit consilio rationis, ut a timore concipiens, promissionibus deinceps celestibus foueatur, et parturiat spiritum salutis. At forte inuenietur rebellis et obstinata uoluntas, nec impatiens solum, sed et monitis peior, et minis durior, et adhibitis acerbior blandimentis. Inuenietur forsitan, que nichil mota suggestionibus rationis, imo et graui furore commota respondeat, dicens: Quousque uos patior? predicatio uestra in me non capit. Scio quod astuti estis: sed astutia uestra in me locum non habet. Forte et aduocans membra singula, solito amplius solitis iubet obedire concupiscentiis, nequitiis deseruire. Hinc nimirum est illud quod quotidianis discimus experimentis, eos qui conuerti deliberant, tentari acrius a concupiscentia  carnis, et urgeri grauius in operibus luti et lateris, qui Aegyptum egredi, et Pharaonis imperium effugere moliuntur.

23. Utinam autem qui eiusmodi est, declinet impietatem, et terribile illud profundum caueat, de quo scriptum est: Impius cum uenerit in profundum malorum, contemnit . Fortissima siquidem potione curatur, et periclitatur facile, nisi multa sollicitudine studeat medici obtemperare consiliis, obseruare precepta. uehemens est tentatio, et proxima desperationi, nisi totum colligat et ad miserandum anime sue, quam adeo miseram et miserabilem uidet, conuertat affectum, et audiat uocem dicentem: Beati qui lugent, quoniam ipsi consolabuntur  . Lugeat abundanter, quia lugendi tempus aduenit: et ad sorbendas iuges lacrymas ista sufficiunt. Lugeat, sed non sine pietatis affectu, et obtentu consolationis. Consideret nullam sibi inueniri requiem in seipso, sed omnia plena miserie et desolationis Consideret non esse bonum in carne sua; sed et in seculo nequam nichil nisi uanitatem et afflictionem spiritus contineri. Consideret, inquam, nec intus, nec subtus, nec circa se sibi occurrere consolationem; ut uel tandem aliquando discat querendam sursum et desursum esse sperandam. Lugeat sane interim plangens dolorem suum, exitus aquarum deducat oculus eius, et palpebra non requiescat. Nimirum purgatur lacrymis oculus ante caligans et acuitur uisus, ut  intendere possit in serenissimi luminis claritatem.



CAPUT XII. Quomodo uoluntas suauiter inducenda ad amandum et desiderandum celestia.

24. Ex hoc sane suspiciat per foramen, prospiciat per cancellos, predulcem radium prosequatur obtutu, et Magorum sedulus imitator, lumen lumine querat. Inueniet enim locum tabernaculi admirabilis, ubi panem Angelorum manducet homo; inueniet paradisum uoluptatis plantatum a Domino; inueniet hortum floridum et amenissimum; inueniet refrigerii sedem, et dicet: O si audiat uocem meam misera illa uoluntas, ut ingrediens uideat bona, et uisitet locum istum! hic nimirum inueniet  requiem ampliorem, et me quoque eo minus inquietabit, quo minus inquietabitur ipsa. Neque enim mentitur qui dixit: Tollite iugum meum super uos, et inuenietis requiem animabus uestris . In huius fide promissionis exacerbatam blandius alloquatur, et simulata quadam hilaritate, spiritu mansuetudinis eam conueniens dicat: Cesset penitus indignatio tua. Non ego sum qui te offendere possim. Tuum est corpus, tuus et ego ipse: non est quod timeas, non est quod uerearis. Nec mirum, si forte amarius adhuc reddiderit illa responsum, ut dicat, 488 quia multe cogitationes ad insaniam te adduxerunt. Sustineat interim equanimiter, ac dissimulet omnino quod agitur, donec inter loquendum inducens alia pro aliis, opportune aliquando  inferat, dicens: Inueni [al. intraui] hodie hortum pulcherrimum, et amenissimum locum. Bonum esset illic nos esse: nam et tibi nocet in hoc lecto egritudinis, in hoc doloris strato uersari in hoc cubili tuo graui corde compungi. Aderit Dominus querenti se, anime speranti in se: aderit uotis supplicibus, et uerbis eius efficaciam ministrabit. Excitabitur desiderium uoluntatis, ut non modo uidere locum, sed et introire paulatim, et mansionem inibi facere concupiscat.



CAPUT XIII. Conuersos mira suauitate ac deliciis uite pie ac spiritualis refici.

25. Nec uero locum reputes corporalem paradisum hunc uoluptatis interne. Non pedibus in hunc  hortum, sed affectibus introitur. Nec terrenarum tibi commendatur arborum copia, sed uirtutum utique spiritualium iucunda decoraque plantatio. Hortus conclusus, ubi fons signatus in quatuor capita deriuatur, et ex una sapientie uena uirtus quadripartita procedit. Splendidissima quoque inibi lilia uernant: et cum flores apparent, etiam uox turturis auditur. Illic nardus sponse fragrantissimum prestat odorem, et cetera quoque aromata fluunt; austro spirante, aquilone fugato. Ibi media est arbor uite, malus illa de Cantico, cunctis pretiosior lignis siluarum, cuius et umbra sponsam refrigerat, et fructus dulcis gutturi eius . Ibi continentie nitor, et sincere ueritatis intuitus oculos cordis irradiat: auditui quoque dat gaudium et  letitiam dulcissima uox consolatoris interni. Ibi quibusdam spei naribus influit iucundissimus odor agri pleni, cui Dominus benedixit. Ibi auidissime prelibantur incomparabiles delicie caritatis; et succisis spinis ac uepribus, quibus antea pungebatur, unctione misericordie perfusus animus in conscientia bona feliciter requiescit. Que quidem non inter uite eterne premia, sed inter temporalis militie stipendia deputantur; nec ad futuram pertinent, sed ad eam magis que nunc est Ecclesie promissionem. Hoc enim centuplum est, quod in hoc seculo seculi contemptoribus exhibetur . Nec tibi illud nostro speraueris eloquio commendandum. Solus spiritus est qui reuelat: sine causa paginam consulis; experientiam magis require.  Sapientia est, cuius pretium nescit homo. De occultis trahitur, nec in terra suauiter uiuentium inuenitur ista suauitas. Nimirum suauitas Domini est: nisi gustaueris, non uidebis. Gustate, inquit, et uidete, quoniam suauis est Dominus . Manna absconditum est, nomen nouum est, quod nemo scit nisi qui accipit. Non illud eruditio, sed unctio docet: nec scientia, sed conscientia comprehendit. Sanctum est, margarite sunt, nec faciet ipse quod prohibet , qui cepit facere et docere. Neque enim canes aut porcos iam reputat, quos prioribus abrenuntiantes facinoribus atque flagitiis etiam consolatur per Apostolum, dicens: Hec quidem fuistis, sed abluti estis, sed sanctificati estis . Tantum caueat, ne reuertatur  canis ad uomitum, nec [al. uel] sus lota ad uolutabrum luti.



CAPUT XIu. In terrenis non esse ullam sotietatem, nisi fastidio coniunctam: at celestium desideria experiendo semper crescere.

26. In huius ergo ostio paradisi diuini susurri uox auditur, sacratissimum secretissimumque consilium, quod absconditum est a sapientibus et prudentibus, paruulis reuelatur. Cuius sane uocis auditum non sola iam ratio capit, sed gratanter eum communicat et uoluntati. Beati qui esuriunt et sitiunt iustitiam, quoniam ipsi saturabuntur . Altissimum plane consilium, et 489 inestimabile  sacramentum. Fidelis sermo et omni acceptione dignus, qui de celo nobis a regalibus sedibus uenit. Facta est enim ualida fames in terra, et omnes iam non egere cepimus, sed ad extremam deuenimus egestatem. Denique et comparati sumus iumentis insipientibus et similes facti sumus illis: etiam porcorum siliquas insatiabiliter esurimus. Qui pecuniam diligit, non satiatur; qui luxuriam, non satiatur; qui gloriam querit, non satiatur; denique qui mundum amat, nunquam satiatur. Noui ego homines satiatos hoc mundo et ad eius omnem memoriam nauseantes. Noui satiatos pecunia et satiatos bonoribus, satiatos uoluptatibus et curiositatibus huius mundi, nec mediocriter, sed usque ad fastidium satiatos. Et facile est cuique nostrum hanc satietatem  per Dei gratiam obtinere. Neque enim parit hanc copia, sed contemptus. Sic fatui filii Adam, porcorum uorando siliquas, non esurientes animas, sed esuriem ipsam pascitis animarum. Sola nimirum hoc edulio inedia uestra nutritur, sola fames alitur cibo innaturali. Et dico planius exempli gratia, unum sumens e multis que humana uanitas concupiscit, non prius satiabuntur corda hominum auro, quam aura corpora satientur. Nec indignetur auarus: et de ambitiosis et luxuriosis, etiam et de facinorosis eadem sententia est. Si quis mihi forte non credit, experientie credat, uel proprie, uel multorum.

27. Quis in uobis est, fratres, qui satiari cupiat, et desiderium suum optet impleri? Incipiat esurire iustitiam, et non poterit non satiari. Panes illos desideret,  qui in domo patris abundant; et inueniet sese continuo siliquas fastidire porcorum. Gustum iustitie uel exiguum studeat experiri, ut eo ipso desideret amplius, et amplius mereatur, sicut scriptum est: Qui edit me, adhuc esuriet; qui bibit me, adhuc sitiet . Hoc enim cognatum magis spiritui, et naturalius desiderium uehementius occupat cor humanum, ceteraque uiriliter desideria pellit. Sic nimirum fortem armatum fortior superat, sic clauus clauo solet extundi. Beati ergo qui esuriunt et sitiunt iustitiam, quoniam ipsi saturabuntur. Nondum quidem ipsa, qua non satiabitur homo, et uiuet; sed ceteris uniuersis, que prius insatiabiliter fuerunt concupita: ut ex hoc sibi uoluntas ad seruiendum prioribus concupiscentiis corpus uindicare desistens,  rationi prorsus exponat, magis autem urgeat ipsa seruire iustitie in sanctificationem, non minore zelo, quam prius exhibuisset seruire iniquitati ad iniquitatem.



CAPUT Xu. Purganda memoria a peccatorum sordibus fiducia diuine misericordie.

28. Ceterum iam et uoluntate mutata, in seruitutem redacto corpore, uelut siccato iam aliquatenus fonte, et oppilato foramine, tertium adhuc, idque grauissimum restat, de purganda scilicet memoria et exhaurienda sentina. Quomodo enim a memoria mea excidet uita mea? Membrana uilis et tenuis atramentum forte prorsus imbibit: qua  deinceps arte delebitur? Non enim superficie tenus tinxit; sed prorsus totam intinxit. Frustra conarer eradere: ante scinditur charta, quam inserti characteres deleantur. Ipsam enim forte memoriam delere posset obliuio, ut uidelicet mente captus eorum non meminerim, que commisi. Ceterum ut memoria integra maneat, et ipsius macule deleantur, que nouacula posset efficere? Solus utique sermo uiuus et efficax et penetrabilior omni gladio ancipiti. Dimittuntur tibi peccata tua. Murmuret Phariseus, et dicat: Quis potest dimittere peccata, nisi solus Deus?  Mihi enim qui id loquitur Deus est, et non estimabitur alius ad illum, qui adinuenit omnem uiam discipline, et dedit illam Iacob puero suo, et Isrel dilecto suo : post hec in terris uisus est, et cum hominibus conuersatus est. Huius indulgentia delet peccatum, non quidem ut a memoria 490 excidat, sed ut quod prius inesse pariter et inficere consueuisset, sic de cetero insit memorie, ut eam nullatenus decoloret. Multorum enim nunc peccatorum, que uel a nobis, uel ab aliis commissa nouimus recordamur: sed propria quidem inquinant, aliena non nocent. Ut quid hoc, nisi quod in his erubescimus singulariter, hec nobis singulariter imputanda ueremur? Tolle damnationem, tolle timorem, tolle confusionem; que quidem omnia plena remissio tollit: et non modo non oberunt, sed etiam cooperabuntur in bonum, ut deuotas ei referamus gratias qui remisit.



CAPUT XuI. Misericordiam diuinam obtineri, miserendo sibi ipsi primum; deinde proximo.


29. Iam uero supplicanti pro ea, congrue respondetur: Beati misericordes, quoniam ipsi misericordiam consequentur . Miserere ergo anime tue, qui Deum tibi uis misereri. Laua per singulas noctes lectum tuum, lacrymis tuis stratum tuum rigare memento. Si compateris tibi ipsi, si laboras in gemitu penitentie  misericordiam utique consequeris. Quod si forte magnus et multus peccator es, et magnam queris misericordiam ac multitudinem miserationum; tu quoque misericordiam tuam magnificare et multiplicare labora, reconciliatus  esto tibi ipsi: nam et tibi grauis factus eras, quod positus esses contrarius Deo. Ex hoc sane in domo propria reformata pace, eamdem necesse est prius erga proximos dilatari, ut nouissime osculetur te et ipse osculo oris sui, et, quemadmodum scriptum est, reconciliatus pacem habeas ad Deum . Dimitte his qui in te peccauerunt, et dimittetur tibi quod ipse peccasti, dum secura conscientia oraueris Patrem, et dixeris: Dimitte nobis debita nostra, sicut et nos dimittimus debitoribus nostris . Si forte quempiam defraudaueris, redde uel simplum: quod superest da pauperibus, et misericordiam prestans misericordiam consequeris. Si fuerint peccata tua sicut coccinum,  quasi nix dealbabuntur: et si fuerint rubra quasi uermiculus, uelut lana alba erunt . Ut non confundaris super cunctis adinuentionibus tuis quibus preuaricatus es, in quibus nunc erubescis; fac eleemosynam, si non potes de terrena substantia, de uoluntate bona: et omnia munda erunt; non modo illuminata ratio, et correcta uoluntas, sed ipsa quoque memoria munda erit: ut ex hoc iam uoceris ad Dominum, et audias uocem dicentis: Beati mundo corde .



CAPUT XuII. Oculos cordis continuo mundandos, ut Deus uideri possit.

30. Beati mundo corde, quoniam ipsi Deum uidebunt . Magna promissio, fratres mei, et  totis desideriis affectanda. Hec enim uisio confirmatio est, sicut Ioannes apostolus ait: Nunc filii Dei sumus, sed nondum apparuit quid erimus. Scimus quia, cum apparuerit, similes ei erimus, quia uidebimus eum sicuti est . Hec uisio uita eterna est, sicut ipsa in Euangelio ueritas ait: Hec est uita eterna, ut cognoscant te solum uerum Deum, et quem misisti Iesum Christum . Odibilis macula, que beatam hanc nobis adimit uisionem, et exsecrabilis negligentia, qua dissimulamus interim illius oculi mundationem. Ut enim corporeus nobis uisus aut humore interiori, aut exterioris iniectione pulueris impeditur: sic et intuitus spiritualis interdum quidem proprie carnis illecebris, interdum curiositate seculari et ambitione  turbatur. Quod quidem non minus nos experientia propria, quam diuina pagina docet, ubi legitur scriptum: Corpus quod corrumpitur, aggrauat animam, et deprimit terrena inhabitatio sensum multa cogitantem . In utroque tamen solum quod hebetat et confundit obtutum, peccatum est: nec aliud inter oculum et lucem, inter Deum et hominem separare 491 uidetur. Quandiu enim in hoc corpore sumus, peregrinamur a Domino. Non utique corporis est culpa, huius scilicet, quod gerimus corpus mortis: magis autem quod corpus peccati sit caro, in qua bonum non est, sed potius lex peccati. Interdum tamen corporeus oculus, non adhuc festuca manente, sed iam sublata uel exsufflata, aliquandiu caligare uidetur: quod quidem et ipsum  in interiori oculo qui in spiritu ambulat, sepius experitur. Neque enim ubi ferrum extraxeris, continuo uulnus redditum est sanitati: sed tunc primum necesse est adhibere fomenta et operam dare curationi. Nemo ergo sentinam eiiciens, mundatum sese protinus arbitretur: quinimo nouerit se multis interim purificationibus egere. Nec modo lauandum aqua, sed et purgandum et examinandum igni, ut dicat: Transiuimus per ignem et aquam, et eduxisti nos in refrigerium . Beati ergo mundo corde, quoniam ipsi Deum uidebunt: nunc quidem per speculum in enigmate; in futuro autem facie ad faciem, ubi nimirum faciei nostre fuerit consummata mundities, ut sibi eam exhibeat gloriosam, non habentem maculam neque rugam.



CAPUT XuIII. Pacificos merito beatificari nomine filiorum Dei.


31. Ubi opportune illico subinfertur: Beati pacifici, quoniam filii Dei uocabuntur . Est enim homo pacatus, qui bona pro bonis reddens, quantum in se est, nemini uult nocere. Est alius patiens, qui non reddens mala pro malis, etiam potens est sustinere nocentem. Est et pacificus, qui bona pro malis reddens, in promptu habet et prodesse nocenti. Primus quidem paruulus est, et facile scandalizatur: nec facile qui huiusmodi est, in hoc seculo nequam et pleno scandalis poterit obtinere salutem. Secundus, ut scriptum est, in patientia sua possidet animam suam . Nam tertius quidem non  modo suam possidet, sed et multorum animas lucrifacit. Primus, quantum in ipso est, pacem habet; secundus pacem tenet, tertius pacem facit. Merito proinde beatificatur nomine filii, quod opus filii impleuerit, ut post suam non ingratus reconciliationem, etiam alios reconciliet Patri suo: siquidem qui bene ministrauerit, bonum gradum sibi acquirit ; nec in domo patris gradus melior credendus est, quam filii. Si enim filii, et heredes: heredes quidem Dei, coheredes autem Christi , ut quemadmodum ipse dicit, ubi ipse est, ibi sit et minister suus . Fatigauimus uos prolixitate sermonis, et detinuimus ultra quam oporteret. Ex hoc iam finem loquacitati nostre, quem non imperat uerecundia, uidetur imperare uel  hora. Mementote tamen Apostoli, quem aliquando uerbum predicationis usque in mediam noctem legitis protraxisse. Utinam adhuc, ut ipsius uerbis utar, sustineatis modicum quid insipientie mee. Aemulor enim uos Dei emulatione .



CAPUT XIX. Grauiter perstringit ambitiosos, qui temere et indigne sacras Ecclesie functiones usurpant.

32. Filioli, quis demonstrabit uobis fugere a uentura ira? Nemo enim magis iram meretur, quam amicum simulans inimicus. Iuda, osculo tradis Filium hominis, homo unanimis, qui simul mecum dulces capiebas cibos, qui in paropside manum pariter intinxisti! Non est tibi pars in oratione, qua orat ad Patrem et dicit: Pater, ignosce illis, quia  nesciunt quid faciunt . ue uobis qui clauem tollitis non scientie solum, sed et auctoritatis! nec ipsi introitis, et multipliciter impeditis quos introducere debuistis. Tollitis enim et non accipitis claues. De quibus Dominus queritur per prophetam: Ipsi regnauerunt, et non ex me: principes 492 exstiterunt, et ego non uocaui eos . Unde tantus prelationis ardor, unde ambitionis impudentia tanta, unde uesania tanta presumptionis humane? Audetne aliquis uestrum terreni cuiuslibet reguli, non precipiente aut etiam prohibente eo, occupare ministeria, preripere beneficia, negotia dispensare? Nec tu Deum putes, que in magna domo sua a uasis ire aptis in interitum sustinet, approbare. Multi quidem ueniunt, sed considera quis  uocetur. Ordinem ipsum dominici sermonis attende. Beati, inquit, mundo corde, quoniam ipsi Deum uidebunt: ac deinde, Beati pacifici, quoniam filii Dei uocabuntur . Mundicordes utique uocat Pater celestis, qui non querunt que sua sunt, sed que Iesu Christi: nec quod sibi utile, sed quod multis. Petre, inquit, amas me? Domine, tu scis quia amo te. Pasce, ait, oues meas . Quando enim sic amatas oues committeret non amanti? Nimirum hoc queritur inter dispensatores, ut fidelis quis inueniatur. ue ministris infidelibus, qui necdum reconciliati, reconciliationis aliene negotia, quasi homines qui iustitiam fecerint, apprehendunt. ue filiis ire, qui se ministros gratie profitentur. ue  filiis ire, qui pacificorum sibi usurpare gradus et nomina non uerentur. ue filiis ire, qui fideles sese mediatores pacis, ut peccata populi comedant, mentiuntur. ue qui ambulantes in carne, Deo placere non possunt, et placare uelle presumunt.

33. Non miramur, fratres, quicunque presentem statum Ecclesie miseramur; non miramur de radice colubri regulum orientem. Non miramur, si uindemiat uineam Domini, qui institutam a Domino pretergreditur uiam. Impudenter enim pacifici gradum et filii Dei uices occupat homo, qui nec primam quidem adhuc uocem Domini ad cor reuocantis audiuit: aut si quando forsitan ceperit audire, resiliens fugit ad folia, ut absconderetur in eis. Propterea necdum peccare quieuit, sed longam adhuc trahit restem:  necdum factus est uir uidens paupertatem suam, sed dicit, quia diues sum, et nullius egeo, cum sit pauper, et nudus, et miser, et miserabilis. Nihil illi de spiritu mansuetudinis, quo preoccupatos in delicto possit instruere, considerans seipsum, ne et ipse tentetur. Compunctionis lacrymas nesciens, letatur magis cum male fecerit, et in rebus pessimis exsultat. Nimirum unus eorum est, quibus Dominus ait: ue uobis qui rietis nunc, quoniam flebitis . Pecuniam, non iustitiam concupiscit; oculi eius omne sublime uident. Insatiabiliter esurit dignitates, gloriam sitit humanam. Procul ab eo misericordie uiscera: seuire potius et tyrannum exhibere letatur; questum estimat pietatem. Quid de munditia cordis loquar? Utinam non illud obliuioni  dedisset tanquam mortuus a corde! utinam non esset columba seducta non habens cor! utinam esset quod uel deforis est mundum, nec ea que corporalis est maculata tunica inueniretur, ut obediret uel in hac parte dicenti: Mundamini, qui fertis uasa Domini .



CAPUT XX. Arguit incontinentes, qui sacros Ordines impudenter temerare non uerentur.

34. Non accusamus uniuersitatem, sed nec uniuersitatem possumus excusare. Reliquit sibi Dominus multa millia. Alioquin nisi eorum nos excusaret iustitia, et illud nobis semen sanctum Dominus sabaoth reliquisset, olim iam sicut Sodoma subuersi essemus, et sicut Gomorrha similiter periissemus.  Dilatata siquidem uidetur Ecclesia; ipse etiam cleri sacratissimus Ordo: fratrum numerus super numerum multiplicatus est  . uerum etsi multiplicasti gentem, Domine, non magnificasti letitiam, dum nichil minus apparet decessisse meriti, quam numeri 493 accessisse. Curritur passim ad sacros Ordines, et reuerenda ipsis quoque spiritibus angelicis ministeria homines apprehendunt sine reuerentia, sine consideratione. Neque enim signum regni occupare celestis, aut illius timent imperii gestare coronam, in quibus auaritia regnat, ambitio imperat,  dominatur superbia, sed et iniquitas, luxuria etiam principatur: in quibus et pessima forte appareat intra parietes abominatio, si iuxta Ezechielis prophetiam parietem fodiamus , ut in domo Dei uideamus horrendum. Siquidem post fornicationes, post adulteria, post incestus, nec ipse quidem apud aliquos ignominie passiones et turpitudinis opera desunt. Utinam non fierent que usque adeo non conueniunt, ut [al. utinam] nec Apostolum scribere hec , nec nos dicere oporteret! utinam nec dicentibus crederetur, quod humanum aliquando occupauerit animum tam abominanda cupido!

35. Nunquid non olim ciuitates ille, spurcitie huius matres, diuino predamnate iudicio, et incendio  sunt delete?  Nunquid non gehennalis flamma moram non sustinens, exsecrabilem illam preuenit tollere nationem, quod ipsius specialiter essent peccata manifesta precedentia ad iudicium? Nunquid non et ipsam, utpote consciam tante confusionis, tellurem absumpsit ignis, sulphur, et spiritus procellarum? Nunquid non in lacum horribilem solum omne redactum est? Amputata sunt hydre capita quinque, sed heu innumera surrexerunt. Quis reedificauit urbes flagitii? quis turpitudinis menia dilatauit? quis extendit propagines uirulentas? ue, ue, inimicus hominum sulfurei illius incendii reliquias infelices circumquaque dispersit, exsecrabili illo cinere Ecclesie corpus aspersit, et ipsorum quoque ministrorum eius nonnullos sanie  fetidissima spurcissimaque respersit. Heu! genus electum, regale sacerdotium, gens sancta, populus acquisitionis, quis inter tua illa primordia tam diuina, et spiritualibus affluentem carismatibus christiane religionis ortum, credere posset, posse talia in te aliquando reperiri?

36. Ingrediuntur cum hac macula tabernaculum Dei uiuentis; inhabitant cum hac macula templum, sanctum Domini polluentes, iudicium multiplex accepturi, quod et tam grauissimas conscientias gerunt, et nichilominus sese ingerunt in sanctuarium Dei. Tales enim non modo non placant Deum, sed et magis irritant, dum uidentur in cordibus suis dicere: Non requiret. Irritant plane et infensum reddunt sibi, uereor ne in his quibus eum propitiare  debuerant. Utinam magis turrim inchoaturi, sedentes computarent, ne forte sumptus non habeant ad perficiendum. Utinam qui continere non ualent, perfectionem temerarie profiteri, aut celibatui dare nomina uererentur. Sumptuosa siquidem turris est, et uerbum grande, quod non omnes capere possunt. Esset autem sine dubio melius nubere, quam uri; et saluari in humili gradu fidelis populi, quam in cleri sublimitate et deterius uiuere, et districtius iudicari. Multi enim, non quidem omnes, sed tamen multi, certum est, nec latere queunt pre multitudine,  nec pre impudentia querunt: multi utique libertatem, in qua uocati sunt, in occasionem carnis dedisse uidentur, abstinentes remedio nuptiali, et in omne deinceps flagitium effluentes.



CAPUT XXI. Serio cohortatur ad penitentiam.

37. Parcite, obsecro, fratres, parcite animabus uestris, parcite sanguini qui pro uobis effusus est. Horrendum cauete periculum, ignem qui paratus est declinate. Inueniatur tandem non irrisoria perfectionis professio; exhibeatur etiam uirtus in specie pietatis. Non sit inanis celibis uite forma, et uacua ueritatis. Quidni periclitetur castitas in deliciis, humilitas in diuitiis, pietas in negotiis, ueritas 494 in multiloquio, caritas in hoc seculo nequam? Fugite  de medio Babylonis, fugite, et saluate animas uestras. Conuolate ad urbes refugii, ubi possitis et de preteritis agere penitentiam, et in presenti obtinere gratiam, et futuram gloriam fiducialiter prestolari. Non uos retardet conscientia peccatorum: quia ubi illa abundauerunt, superabundare gratia consueuit. Non penitentie austeritas ipsa deterreat. Neque enim condigne sunt passiones huius temporis ad preteritam culpam, que remittitur; non ad presentem consolationis gratiam, que immittitur; non ad futuram gloriam que promittitur nobis. Denique nulla est tanta amaritudo, quam non prophetica farina dulcoret , quam non sapidam reddat sapientia, lignum uite .

38. Si uerbis non creditis, operibus credite,  exemplis acquiescite plurimorum. Currunt undique peccatores ad penitentiam, et natura pariter et consuetudine delicati exteriorem omnino asperitatem non reputant, ut exasperate conscientie leniantur. Nihil credentibus impossibile, nil amantibus difficile, nil asperum mitibus, nil humilibus arduum reperitur, quibus et gratia fert auxilium, et obediendi deuotio lenit imperium. Quandiu ambulatis in magnis et mirabilibus super uos? Magnum prorsus et mirabile est ministrum esse Christi, et mysteriorum Dei dispensatorem. Longe super uos est ordo pacificorum, nisi forte, omissis gradibus preostensis, saltare magis, quam ascendere libet. Utinam tamen quisquis sic intrat, si fieri posset, tam fideliter ministraret,  quam fiducialiter se ingessit. At difficile, fortassis et impossibile est, ut ex amara radice ambitionis, suauis fructus prodeat caritatis. Dico ego, si uultis audire, imo non ego, sed Dominus: Cum uocatus fueris ad nuptias, recumbe in nouissimo loco: quia omnis qui se exaltat, humiliabitur; et qui se humiliat, exaltabitur .



CAPUT XXII. Bonorum pastorum est, docere; nec fugere persecutiones propter iustitiam.

39. Beati, inquit, pacifici, quoniam filii Dei uocabuntur . Considera diligenter non pacidicos, sed pacificos commendari. Sunt enim qui dicunt, et non faciunt. Sane, quemadmodum non auditores legis iusti sunt, sed factores: sic non annuntiatores  pacis sunt beati, sed actores. Utinam tamen nostri quicunque uidentur hodie Pharisei , etsi non facerent, saltem dicerent quod oportet. Utinam qui sine sumptu Euangelium ponere nolunt, ponerent uel pro sumptu: utinam uel euangelizarent ut manducarent. Mercenarius, inquit, uidet lupum uenientem, et fugit . Utinam hodie quicunque pastores non sunt, mercenarios gregi uellent se exhibere, non lupos: utinam ipsi non lederent, utinam non fugerent, nemine persequente, utinam non exponerent gregem, donec lupus ueniens uideretur. Nimirum sustinendi fuerant, si inuenirentur, presertim tempore pacis, recipientes mercedem suam, et pro mercede sua saltem in custodia gregis laborantes:  dummodo non ipsi turbarent gregem, et gratis auerterent a pascuis iustitie et ueritatis. Nam persecutio quidem indubitanter mercenarios a pastoribus segregat et discernit. Quando enim transitoria damna non timeat, qui temporalia lucra sectatur? Quando terrenam sustineat persecutionem propter iustitiam, qui terrenam mercedem plus quam iustitiam querit? Beati, inquit, qui persecutionem patiuntur propter iustitiam, quoniam ipsorum est regnum celorum. Pastorum hec beatitudo, non mercenariorum, multo minus latronum est, uel luporum. Usque adeo siquidem persecutionem non sustinent propter iustitiam, ut persecutionem malint, quam iustitiam sustinere. Nempe contraria est operibus eorum, grauis est etiam eis ad audiendum.

 495 40. Ceterum propter auaritiam, propter ambitionem paratos eos uideas uniuersa pericula subire, suscitare scandala, sustinere odia, dissimulare opprobria, negligere maledicta: ut non minus perniciosa sit animositas talium, quam pusillanimitas mercenariorum. ueris ergo pastoribus dicit Pastor eorum, pastor bonus, qui pro ouibus suis animam suam ponere non pepercit: Beati eritis, cum uos oderint homines, et cum separauerint uos, et eiecerint nomen uestrum tanquam malum propter Filium hominis: gaudete in illa die et exsultate, quoniam merces uestra copiosa est in celis . Siquidem non est quod fures timeant, qui sibi in celo thesaurizant. Non est quod causentur de multiplici  tribulatione, ubi multiplicationem mercedis attendunt. Quinimo gaudeant magis, ut dignum est, quod non tam persecutio, quam remuneratio augeatur: et exsultent eo abundantius, quo plura sustinent propter Christum, ut eos proinde copiosior merces maneat apud ipsum. Quid timidi estis, modice fidei? Fidelis exstat sententia irrefragabili ueritate subnixa, quia nulla nocebit aduersitas, si nulla dominetur iniquitas . Sed parum est nocere: etiam proderit, et copiosius proderit, dummodo sit iustitia in intentione, Christus in causa, apud quem patientia pauperum non peribit in finem. Ipsi gloria nunc, et semper, et in secula seculorum. Amen.





SANCTI BERNARDI ABBATIS DE PRAECEPTO ET DISPENSATIONE LIBER.





946 ADMONITIO IN OPUSCULUM Iu.

1. Inter eos qui monastice uite instituta sectantur, illud fere usu uenit, ut quo quisque religiosior est, eo minus Regule sue obligationem meditetur quam sensum, nec tam casuistarum placita requirat, quam legislatoris sui uoluntatem. Cum enim regule sibi prescripte ex animo addictus, subiectusque sit, nichil in uotis potius habet, quam eam in omnibus sequi ducem, etiamsi nulla esset parendi necessitas. Religiosis eo modo comparatis non est lex posita, nec ita necessaria est sequentis libri lectio, quam aliis, quos magis afficiunt ac sollicitant questiones de Regule obligatione, quam de uera et germana eius sententia et praxi; neque alio animo doctores consulunt, quam ut Regule onus minuere, et, quoad citra crimen fieri possit, ab eius accurata seu, ut ipsis uidetur, scrupulosa obseruatione impune recedere sibi liceat. Eiusmodi hominibus nichil magis formidandum, quam ut incidant in doctores male sane uoluntati obsequentes: ex quorum consiliis laxiorem uiam sectentur, atque inde in Regule sue neglectum, tum in eius contemptum, ac demum in status sui odium  sensim delabantur.

2. Atqui ex omnibus, meo quidem iudicio, consulere possunt neminem, qui eos et salubrius, et securius instruat, quam Bernardum: cum iis preditus fuerit dotibus que doctorem integerrimum efficiunt, pietate scilicet haud uulgari, doctrina celitus infusa, et monasticarum rerum insigni peritia. Ex quo fit, ut eius his de rebus sententia minime suspecta esse possit, sed omnino pia, certa, et omnibus eiusdem instituti sectatoribus amplectenda: adeo ut si optio nobis daretur, ut aliquis e celo delapsus id confirmaret, nullum potius auctorem, quam istum auscultare uelle deberemus. Nunc uero eam debemus gratiam Carnotensibus Sancti-Petri monachis, qui sanctissimi Patris de proposita materia sententiam et doctrinam obtinuerunt: quod qua occasione, quoue tempore acciderit, opere pretium est inuestigare.

3. Quo tempore Udo abbas isti monasterio preerat, eius loci monachi scripta epistola Bernardum consuluerunt, quenam esset Regula sancti Benedicti, eiusque statutorum obligatio. Bernardum cunctabundum iteratis litteris interpellant  et quidem inconsulto, ut uidetur, abbate: que causa fuit, ut uir sanctus, qui eorum tandem obsecutus est uoluntati, librum suum, non Gaufrido, quem huc perperam intrudunt uulgati indices, sed Rogerio ab anno 1131 ad annum 1158 abbati, monachisque Columbensibus eiusdem diecesis et instituti, dirigeret; ut responsum suum in manus Carnotensium monachorum, citra conscientiam ipsorum abbatis, sicuti Regula cauet, ne perueniret. Epistolam epistolis duabus reddere Bernardus animo destinauerat: sed crescente materia, ex epistola factus est liber. »Proinde uos,« inquit n. 60, »si placet Librum, si placet Epistolam nominate:« et in epistola preuia ad Columbenses, »Liber, si iudicatis, non Epistola censeatur. Et quia inter multas questiones, que ibi a me soluuntur, id precipue subtilius utiliusque pertractatur, quenam liceat precepta, et per quos, et quatenus dispensari; detur ei titulus, De Precepto et Dispensatione, nisi uobis aliud forte congruentius uideatur.« Ex his uerbis, imo ex toto libro intelligimus, hunc maxime monasteriorum prepositis necessarium esse, non solum ut sibi subditos instruant, sed ut ipsi etiam agnoscant, qualis sit penes se dispensandi auctoritas.

4. Que occasio Carnotenses monachos ad Bernardum consulendum impulerit, nobis incompertum. Nam toto Udonis abbatis regimine, quod ab anno 1128 ad annum fere 1150 productum est, nullas turbas apud eos excitatas inuenimus. Quinimo Udonem abbatem cum suis monachis bene consensisse ex ipsius actis colligere licet. Eius electionem  non solum magnus ille Gaufridus Carnotensium episcopus, sed etiam Mattheus Albanensis cardinalis et legatus, solemni edicto comprobauit, anno 1128; et ipse Gaufridus episcopus, cognomento de Leugis, census ex ecclesia S. Martini de ualle suburbana, S. Petri monasterio, abbatie S. Ioannis in ualleia, et leprosis debitos definiuit, approbante Innocentio II et Theobaldo comite, presente Udone S. Petri, abbate, item, Andrea de Baldamento »de quo in Bernardi epistolis non semel »et Hugone S. Ioannis de ualleia abbate, domno Bernardo Clare-uallensi, Gualterio Priore S. Martini de ualle, Gosleno de Leugis, fratre episcopi Gaufridi, et Gosleno de Leugis eiusdem nepote. Anno 1141, indict. IX, epacta XX, concurrente III, decimo quinto kalendas februarii.« Erat et alius Hugo de Leugis prepositus ecclesie Carnotensis. Ceterum abbas Udo S. Petri armarii seu bibliothece libros uetustate pene deletos, et plures a tineis corrosos animaduertens, ratus »inhonestum et 497 indecorum« esse, »quod monasterium magne nobilitatis haberet armarium tante paupertatis,« assensu capituli illud renouare aggressus est, assignando reditus ex singulis monasterii Obedientiis, ut armarius  singulis annis haberet, unde libros renouare uetustos, aut uetustis nouos superaddere ualeret. Id factum confirmatumque anno 1145, quo tempore Bernardus sequentem librum iam composuerat.

5. Hunc quippe Petrus uenerabilis, nuper de Hispaniis reuersus, a Bernardo postulauit libri quarti epistola uigesima secunda, que Bernardi epistole ducentesime uigesime septime respondet, scripte sub annum 1143, ut suo loco probatum est. Petri uerba huc ascribo ex fine predicte epistole: »Mittite, si placet, per presentium latorem, uel per alium, epistolam illam uestram, quibusdam Carnotensibus monachis, ut mihi uidetur, missam, respondentem de Regule preceptis, et de diuersis monastici Ordinis usibus: quam Cluniaci semel legi, sed nunquam postea ad relegendum habere potui.« Hoc in opusculo Gaufridus libro tertio de uita Bernardi, capite octauo, »uigilem« sancti Doctoris »et circumspectam discretionem« merito laudat; et id sane quiuis sibi facile persuadeat, quisquis equo animo hunc librum legerit, et cum sancti Thome Aquinatis sententia contulerit.

6. Neque enim  seuerior est Bernardi doctrina, sed sincera et maxime accurata: quam facile aliunde probare liceret, si non eam solidius fulciret dicentis auctoritas. Quatuor uero precipua de corporalibus  sancti Benedicti Regule obseruantiis tradit piissimus Pater. Primum est, corporales istas obseruantias, non graues quidem illas , sed, exempli causa, »silentium indictum,« accedente prepositi mandato, si quominus obseruantur, »in peccatum reputari, non tamen in crimen, ita sane si per subreptionem aut obliuionem, non per contemptum, horum transgressio contigerit,« n. 17; ita ut »nec sine offensa negligi, nec contemni sine crimine uel ipsa queant:« et, »obnoxium faciant peccato, non magno tamen, si contemptus defuerit,« ibidem: denique »uix peccatum reputantur,« n. 18 presertim cum »remedio penitentie« sanantur. Nimirum quod hoc pacto monachus se contineat intra  Regule limites, que diuiditur in »Precepta et Remedia,« n. 32. Secundum est, eiusmodi transgressiones contemptu euadere peccata mortalia. Elatio quippe contemnentis, atque impenitentis obstinatio, in minimis quoque mandatis, culpam facit non minimam, et conuertit in crimen graue rebellionis neuum satis leuem simplicis transgressionis,« n. 26. Tertium denique est, in eo differre contemptum a neglectu, »quod neglectus quidam languor inertie est: contemptus uero superbie tumor,« n. 18, »uoluntatis superba contentio,« nolentis mandato acquiescere, n. 26. Denique »si possumus et nolumus, superbi sumus,« n. 31, ac per hoc contemptus rei. »non ergo,« inquit n. 26, »qualiscunque mandati preteritio criminalem facit inobedientiam, sed repugnare, sed nolle obedire,« presertim ubi et preceptum, et pene remedium respuitur.

498 7. Et hec omnino est sancti Thome doctrina 2, 2, quest. 86, art. 9, tum in corpore, tum in responsione ad primum, in qua tres sunt partes: quarum prima est de obseruantiis Regule S. Benedicti; altera de obseruantiis, quarum transgressio ex condicto obligat ad reniale; tertia de statutis Ordinis fratrum Predicatorum, que ex speciali quodam constituto ad penam tantum obligant. Prima pars sic habet: »Ad primum ergo dicendum quod ille qui profitetur Regulam, non uouet seruare omnia que sunt in Regula: sed uouet regularem uitam, que etiam consistit in tribus predictis principalibus uotis. Unde et in quibusdam Religionibus cautius aliqui profitentur, non quidem Regulam, sed uiuere secundum Regulam, id est tendere ad hoc, ut aliquis mores suos informet secundum Regulam, sicut secundum quoddam exemplar. Et hoc totlitur per contemptum.« Et hec est propria species Regule sancti Benedicti, teste etiam Bernardo n. 10. Secunda species ita exprimitur: »In quibusdam autem Religionibus adhuc cautius profitentur obedientiam secundum Regulam, ita quod professioni non contrariatur, nisi id quod est contra preceptum Regule,« id est preceptum proprie dictum, obligationem inducens: »transgressio uero uel omissio aliorum obligat solum ad peccatum ueniale: quia, sicut dictum est, huiusmodi dispositiones sunt ad principalia uota: peccatum autem ueniale est dispositio ad mortale.« Itaque in sententia sancti Thome transgressiones minorum obseruantiarum sunt dispositiones ad transgressiones principalium uotorum; ac proinde culpe ueniales.

8. At demus etiam Regulam sancti Benedicti in minoribus obseruantiis obligare solum ad penam: uideamus qua ratione sanctus Thomas hac de re sententiam suam explicet: »In aliqua tamen religione, fratrum scilicet Predicatorum, transgressio talis, uel omissio ex suo genere non obligat ad culpam, neque mortalem, neque uenialem, sed solum ad penam taxatam sustinendam; quia per hunc modum ad talia obseruanda obligantur, qui tamen possent uenialiter, uel mortaliter peccare ex negligentia, uel libidine, uel contemptu.« Ergo ex sancto Thoma etiam, in iis statutis que ohligant ad solam penam, incurri potest uenialis culpa »ex negligentia uel libidine,« imo et mortalis »ex contemptu.« Uno uerbo, eiusmodi erratorum qualitas pendet ex affectione animi, cuius negligentia uel praua dispositio nulla constitutione excusari potest, maxime ubi non fertur in unam quamdam obseruantiam, sed in totum corpus obseruantie regularis.

9. Ad hanc doctrinam illustrandam necessaria est responsio ad tertium, in qua contemptum ita explicat, »quod tunc committit aliquis uel transgreditur ex contemptu, quando uoluntas eius renuit subiici ordinationi legis uel regule« , et ex hoc procedit ad faciendum contra legem uel regulam. Quando autem e conuerso propter aliquam particularem causam, puta concupiscentiam uel iram, inducitur ad aliquid faciendum contra statuta legis uel regule, non peccat ex contemptu, sed ex aliqua alia causa, etiamsi frequenter ex eadem causa, uel alia, simile peccatum iteret. Sicut etiam Augustinus dicit in libro de Natura et Gratia, quod non omnia peccata committuntur ex contemptu superbie. Frequentia tamen peccati dispositiue inducit ad contemptum.

499 10. Itaque secundum mentem beati Thome, ex habitu seu consuetudine eiusmodi culparum fit progressus in contemptum: quia in re omnino consentire uidetur cum Bernardo, qui ait n. 26, eiusmodi lapsus »per contemptum uerti in usum et consuetudinem; quasi contemptus gradus sit ad consuetudinem, non consuetudo ad contemptum. »Et tunc,« inquit, non peccati species,« nempe leuior grauiorne sit, »sed peccantis intentio pensatur.« Eamdem sententiam fusius explicat in libro de Humilitate, capitibus 20 et 21. uerum alter cum altero recte conciliari potest, si dixerimus, Bernardum esse intelligendum de consuetudine obfirmata, a qua quis recedere nolit, neque se reuocando ad mandatum, neque penam culpe subire uolendo, quo nonnisi contemptu perueniri potest: Thomam uero explicandum de consuetudine, que oritur ex fragilitate et commotione passionis, quam quis ex animo abiicere uellet, sed per infirmitatem non ualet; que nichilominus consuetudo ad contemptum  sensim pertrahit. uerum longius progredior: sed tamen  non otiose, nec intempestiue. Finio cum effato Ioannis Saresberiensis in epistola ducentesima octogesima secunda: »Minima seruata uitam acquirunt, et plerumque martyrii gloriam promerentur: neglecta uero ex crimine inobedientie et contemptus eternam ingerunt mortem.« Ceterum sequentis opusculi editio Rotomagi primum facta est ante annum quingentesimum absque temporis nota, adiunctis libris de Consideratione, et Apologia ad Guillelmum, uti alias monuimus.



500 EPISTOLA AD ABBATEM COLUMBENSEM. DE OPERE SEQUENTI.


Domno Abbati Columbensi, frater BERNARDUS abbas dictus de Clara-ualle, ualere in Domino semper.

Rescriptum meum ad epistolas Carnotensium quorumdam  monachorum, uobis primum, ut promiseram, destinare curaui: ubi et aliud quoque impletum est quod iussistis. Nam cum breuiter rescribere decreuissem, et epistolis epistolam tantum reddere uelle cepissem; hortatu uestro in libri, ut cernitis,  longitudinem protraxi stilum, ut et in pluribus plures possint edificari. Quod opus cum a uobis perlectum fuerit, tunc non ipsis, ad quos factum est, sed eorum prius reddatur abbati: et sic demum ad ipsos, si iusserit abbas, perueniat. Monachi enim sunt; et ex lege sue Regule sine nutu sui abbatis sicut dare, ita et accipere datas prohibentur epistolas . Nam et ob hoc maxime diu, sicut scitis, multum licet rogatus ab eis, respondere tardaui, quod  ignorante abbate scribere illas epistolas et mittere presumpsissent. Nec falso id suspicatus sum, uti postmodum liquido comperi. Ego cepto operi  Epistole nomen indideram: sed quoniam pro nomine modum, uestro  obuiante mandato, ut promiseram, non seruaui; Liber, si iudicatis, non Epistola censeatur. Et quia inter multas questiones, que ibi a me soluuntur, id precipue subtilius utiliusque pertractatur, quenam liceat precepta, et per quos, et quatenus dispensari; detur ei titulus, De Precepto et Dispensatione: nisi uobis aliud forte congruentius uideatur.



PRAEFATIO AD MONACHOS CARNOTENSES IN TRACTATUM SEQUENTEM.

Qua mente iam tacebo? qua fronte tamen loquar? Crebris epistolis et nuntiis cogitis me aut propriam prodere imperitiam, aut officium renuere caritatis. At ego malens sine illa que inflat, quam absque illa que edificat, inueniri; uictus tandem precibus uestris,  duris iniicio nodis ungues teneros, et, ut uereor ego, non aliud quam terendos. Sed hoc incassum. Nam mea me, ut scribitis et prescribitis, tam absentis scripta quam uerba presentis arguunt excusantem. Quis enim iam relinquitur mihi uel de impossibilitate causandi locus, presertim apud uos, qui ex ore et ex corde meo satis certum tenere uos creditis, quantum possim in talibus? Fidei proinde uestre, non meo fidens ingenio, abyssum ingredior questionum; nesciens  qua emersurus. Presto caritas erit, utinam ita et ueritas. Si quominus, excuset effectum defectus potius ingenii: uoluntatem certe non culpabitis. Tentabo autem easdem, si potero, questiunculas sub epistolari cunctas breuitate redigere, etsi non epistola breui. Mirum  siquidem non est, si fuero ego longior in exponendo: cum uos tantum eas ponendo, duas et ipsas satis longas epistolas texueritis.



CAPUT PRIMUM. An monastice Regule instituta precepta sint, an consilia duntaxat.

I. Prima igitur questio circa Regulam nostram uersatur, de qua  et relique omnes, aut pene omnes oriuntur. Queritis nempe, Regularis illa institutio quomodo et quatenus sit pensanda profitentibus eam: utrum uidelicet cuncta que continet, putanda sint esse precepta, consequenter et damnosa transgredienti: an consilia tantum uel  monita, et ob hoc nullius, aut non magni ponderis sit ipsorum professio; nullius, aut non grauis culpe ipsorum preuaricatio: an certe quedam sint deputanda imperiis, quedam pro consiliis reputanda, quo partim ea liceat, partim non liceat omnino pretergredi. Et si hoc ultimum detur, distingui a me tunc 501 demum certos ac proprie cuiusque partis limites flagitatis: ne cui forte per uarias sui sensus opiniones licentius uagandi detur occasio; sicque liquare culicem et camelum glutire contingat, si nesciat quantum cure uel opere sue quibusque debeat obseruantiis. Hic est, quantum recolo, totus uestre illius partitionis sensus, etsi non uerba. Quod autem subiungitis et pergitis inquirere de obedientia, quibus gradibus distinguatur, quibus claudatur  limitibus; ad eamdem arbitror pertinere diuisionem, quippe que in decretis regularibus precipua habetur: et puto, cum ad illam satis responsum fuerit, de ista iam nil supererit quod ambigatur.

2. Itaque, ut sentio ego, Regula sancti Benedicti omni homini proponitur, imponitur nulli. Prodest, si deuote suscipitur et tenetur; non tamen, si non suscipitur obest. Quod autem in uoluntate est suscipientis, non in potestate proponentis; uoluntarium merito dixerim, non necessarium. Attamen hoc ipsum quod dico uoluntarium, si quis ex propria uoluntate semel admiserit et promiserit deinceps tenendum, profecto in necessarium sibi ipse conuertit, nec iam liberum habet dimittere, quod ante tamen non suscipere liberum habuit.  Ideoque quod ex uoluntate suscepit, ex necessitate [al. add. iam] tenebit: quia omnino necesse est eum reddere uota sua que distinxerunt labia sua, et ex ore suo aut condemnari iam, aut iustificari. Ceterum felix, ut quidam sanctorum ait, necessitas, que cogit in melius . Omnia proinde sancti Benedicti instituta, exceptis sane nonnullis de spiritualibus, uerbi causa, caritate, humilitate, mansuetudine, qua non tam ipsum constat instituisse quam Deum, et ob hoc penitus non esse mutanda; de cetero reliqua uniuersa  non profitentibus quidem monita tantum, seu consilia censenda sunt, nec grauant non obseruata: cum tamen profitentibus in precepta, preuaricantibus in  crimina fiant, siue  illis uoluntaria uel factitia, istis necessaria, et tanquam naturalia non immerito reputantur. Ita sane necessaria dixerim, ut ex eis minime preiudicetur necessariis rationabilibusque dispensationibus.



CAPUT II. In constitutionibus maiorum quando et a quibus dispensandum.

3. Sed non omnibus in huiusmodi credita est dispensatio, nisi his duntaxat qui cum apostolis dicere possunt: Sic nos existimet homo ut ministros Christi, et dispensatores mysteriorum Dei . Nouit autem fidelis seruus et prudens, quem constituit Dominus super familiam suam, ibi tantum usurpare  dispensationem, unde bonam possit habere recompensationem. Hoc quippe queritur inter dispensatores, ut fidelis quis inueniatur. Et eadem fortasse fidelitas a subditis nichilominus exigitur in obtemperando, que a prepositis in dispensando. Constat igitur ex his que dicta sunt, uestram illam diuisionem integram esse ac sufficientem, si modo persone distinguantur et tempora, dum subiectis quidem sit omnis regularis institutio  ante professionem uoluntaria, post professionem necessaria: prelatis uero partim uoluntaria, ut que inuenta ab homine; partim necessaria, ut que fuerint diuinitus instituta.

4. Quam ob rem fortassis tunc potissimum congrua et luculenta magis eadem diuisio apparebit, si  eius membrum quod dictum est necessarium, rursus in tria hec subdiuidatur: Stabile, Inuiolabile, Incommutabile. Et quidem Stabile dixerim, quod ita est necessarium, ut non cuilibet hominum illud mutare fas sit, nisi solis dispensatoribus mysteriorum Dei, id est prepositis, 502 ut, uerbi gratia, Regule sanctorum Basilii, Augustini, Benedicti, necnon et authentici canones, et si que sunt alia ecclesiastica instituta digne auctoritatis. Que quoniam a sanctis tradita sunt, sancita stabiliter perseuerant, nec omnino cuiuis subiectorum ea aliquo modo uariare uel mutare conceditur. Quia tamen ab hominibus, etiam per homines, loco et officio illis canonica electione succedentes, licite interdum innoxieque  pro causis, personis, locis et temporibus dispensantur. Ubi sane qui hec legit, attendat me caute non dicere, ea posse uel ab istis leuiter pro uoluntate mutari, sed ex ratione fideliter dispensari. Ideo autem hanc ipsam mutationem taliter et a talibus recipere possunt, quoniam non naturaliter nec per se bona sunt.

5. Porro inuenta atque instituta fuerunt, non quia aliter uiuere non liceret, sed quod ita magis expediret; nec plane ad aliud, quam ad lucrum uel custodiam caritatis. Quandiu ergo caritati militant, immobiliter fixa sunt, mutarique omnino, ne ab ipsis quidem prepositis, sine offensa possunt. At si e contrario contraria forte aliquando caritati uisa fuerint, his duntaxat quibus hoc posse uidere datum  est, et prouidere creditum est: nonne iustissimum esse liquet, ut que pro caritate inuenta fuerint, pro caritate quoque, ubi expedire uidebitur, uel  omittantur, uel intermittantur, uel in aliud forte commodius demutentur? Sicut e regione iniquum procul dubio foret, si statuta pro sola caritate, contra caritatem tenerentur. Tenent ergo fixam firmamque immobilitatem, etiam apud prelatos, que ex stabili necessario sunt: sed quatenus caritati deseruiunt. Nunquid autem hoc ego uel solus sentio, uel primus dico? An non hoc ipsum et papa Gelasius sensit? Ait siquidem: »Ubi necessitas non est, inconuertibilia maneant sanctorum Patrum decreta.« Leo quoque papa: »Ubi,« inquit, »necessitas non est, nullo modo sanctorum Patrum constituta uiolentur:« et infert, »Ubi ergo necessitas fuerit, ad utilitatem Ecclesie, qui potestatem habet, ea dispenset. Ex necessitate enim fit mutatio  legis.«



CAPUT III. Dispensationem in lege diuina soli Deo reseruatam esse. At que sunt legis eterne, omnino etiam Deo esse immutabilia.

6. Necessarium deinde, quod inuiolabile nominaui, illud intelligo, quod non ab homine traditum, sed diuinitus promulgatum, nisi a Deo qui tradidit, mutari omnino non patitur: ut, exempli causa, Non occides, Non mechaberis, Non furtum facies , et reliqua illius tabule legiscita  : que, etsi nullam prorsus humanam dispensationem admittunt, nec cuiquam hominum ex his aliquid aliquo modo soluere, aut licuit, aut  licebit; Dominus tamen horum quod uoluit, quando uoluit soluit, siue cum ab Hebreis Aegypties spoliari , siue quando prophetam cum muliere fornicaria misceri precepit . Quorum utique alterum quid nisi graue furti facinus, alterum quid nisi flagitii turpitudo reputaretur, si non excusasset utrumque factum auctoritas imperantis? Sane ubi simile aliquid aliquando a sanctis hominibus fuisse legitur usurpatum, Scriptura non indicante quod Deus ita preceperit; aut eos peccasse fatendum est, sicut homines; aut certe, sicut prophetas, familiare Dei consilium accepisse. Unde et unum exemplum pono quod occurrit de Samsone, qui se ipsum una cum hostibus opprimens interfecit . Quod utique factum si defenditur non fuisse  peccatum, priuatum habuisse consilium indubitanter credendus est, etsi de Scriptura hoc non habemus  .

 7. Iam uero necessarium Incommutabile quid accipi 503 uelim? Equidem nil congruentius, quam quod diuina ita constat et eterna ratione firmatum, ut nulla ex causa possit, uel ab ipso Deo, aliquatenus immutari. Sub hoc genere est omnis illa Sermonis dominici in monte habiti spiritualis traditio, et quidquid de dilectione, humilitate, mansuetudine, ceterisque uirtutibus, tam in Nouo, quam in ueteri Testamento spiritualiter obseruandum contraditur. Hec quippe talia sunt, que nec liceat, nec expediat aliquando non haberi. Eo siquidem immobiliter, quo et naturaliter bona, nunquam nisi innocenter, nunquam nisi salubriter aut imperantur, aut obseruantur. Omni tempore, omni persone, mortem contempta, custodita salutem operantur. Primam ergo  necessitatem sua cuique facit in promittendo uoluntas; secundam, precipientis auctoritas; tertiam, precepti dignitas.

8. Differunt autem, ut iam dictum est, quibusdam a se inuicem gradibus tres iste necessitates, nec una omnes sequitur immutabilitatis firmitas. Nam ex prima quidem quod efficitur, etsi non penitus immutabile, tamen uix mutabile esse constat: dum solis illud liceat mutare prelatis, et hoc nonnisi fideli et prouida dispensatione. Quod uero fit ex sequenti, que et maior ista, est pene iam incommutabile. Soli quippe Deo esse mutabile superius demonstratum est. Porro quod de nouissima fit, tanquam omnium maxima, omnino incommutabile est, utpote quod ne ipsi quidem Deo mutare liberum est. Quod igitur  nulli hominum fas est, nisi solis mutare prelatis, dici uix mutabile congrue potest: quod soli constat licere Deo, dicatur pene immutabile: quod ne ipsi quidem, penitus immutabile nominetur.



CAPUT Iu. Quid prelatis circa dispensationem Regule liceat.

9. Que cum ita sint, ut ad ea redeam, de quibus potissimum queritur patet quod magna ex parte regularis traditio subest eius qui preest, etsi non uoluntati, certe discretioni. Sed dicitis: Quid ergo relinquitur necessitati? Audite: quamplurimum. Primo quidem quidquid de spiritualibus in ipsa Regula traditum est, in manu abbatis  nequaquam relinquitur. Deinde reliqua pars,  que in corporalibus constat obseruantiis, ne ipsa quidem in eius ita uoluntate posita est, ut eiusdem deseruiat uoluntati, sed magis caritati. Neque enim abbas supra Regulam est, cui semel et ipse spontanea se professione submisit, etsi  Dei regula caritas Regule sancti Benedicti iure preponitur. Esto proinde ut interdum Regule littera cedat pro tempore caritati, cum ratio necessitatis  exegerit: absit tamen ut hominis cuiuspiam subdatur uoluntati. Super fratrum sane transgressiones, non super Patrum traditiones constituitur qui abbas eligitur, mandatorum cultor, et ultor uitiorum. Arbitror namque sanctas illas obseruantias prelatorum prudentie et fidei creditas, non subditas uoluntati. Hinc est quod idem legislator in his que abbati dispensanda reliquit, caute nusquam  uoluntatem, sed aut considerationem, aut dispositionem, aut prouidentiam, 504 aut certe arbitrium, seu aliquid huiusmodi ponit: uolens nimirum prouidum fidumque dispensatorem, rationis,  ubi forte dispensat, sequi iudicium, non sue placitum uoluntatis. Unde et intimat ei non semel, quod de omnibus iudiciis suis Deo redditurus sit rationem.

10. Lego profecto in Regula: »Hec consideratio penes abbatem sit;« et hoc uel illud esse in prouidentia, uel arbitrio, seu dispositione abbatis . Ut autem pro sua uoluntate aliquid mutet, me ibi legisse non recolo: quinimo, »In omnibus,« inquit, »omnes magistram sequantur Regulam, nec ab ea temere deuietur a quoquam.« Ergo nec ab ipso abbate. »Omnes,« inquit, »magistram sequantur Regulam.« Nemo ergo suam uoluntatem: ubi sane nec abbatem excipi puto. uidetis quantum necessitati tribuitur, subtrahitur uoluntati? Quid etiam? Nonne regularis ipsa professio, qua se  iunior subdit sponte Priori, eque alligat et Priorem  ? Communis equidem pacti pari reor utrumque necessitate teneri, fierique duos per unius sponsionem ad alterutrum debitores: fidelis cure unum, alterum humilis obedientie. Quidnam igitur iam uoluntati relinquitur, ubi et prelatus debiti necessitate tenetur? Sed et de hoc item non parum prelati prescribitur uoluntati, quod is qui profitetur, spondet quidem obedientiam, non tamen omnimodam, sed determinate secundum Regulam; nec aliam, quam sancti Benedicti: ut oporteat eum qui preest, non frena sue laxare uoluntati super subditos, sed prefixam ex Regula sibi scire mensuram; et sic sua demum imperia moderari circa id solum, quod rectum esse constiterit; nec quodlibet rectum, sed hoc  tantum quod predictus Pater instituit, aut certe quod sit secundum quod instituit. Sic se quippe habet professio: »Promitto,« non quidem Regulam, sed, »obedientiam secundum Regulam sancti Benedicti.  »Non ergo secundum uoluntatem prepositi. Proinde si professo secundum illam Regulam abbas meus mihi aliud forte imponere tentauerit quod non sit secundum Regulam, aut etiam quod non sit secundum ista instituta, uerbi causa, Basilii, Augustini, Pachomii: quenam mihi, queso, in hac re necessitas imminet obsequendi? Solum quippe id a me posse exigi arbitror, quod promisi  .



CAPUT u. Legem obedientie non esse extendendam a prelatis ultra limites professionis, neque citra contrahendam.

11. uidetis ergo iam obedientie limites, quos requiritis. Si modus est obeditionis tenor professionis? nec se ualeat extendere potestas imperantis, nisi quatenus attigerit uotum profitentis: profecto circa,  et ultra, nec non etiam contra, quid aliud quam obedientie limites quosdam censuerim, et his suis terminis uirtutem eamdem circumcludi? Quamobrem quisque professus in quouis genere salutifere uite, nec ultra obedientie lege  cogendus, nec citra est inhibendus, quam sua ipsius uidetur complecti professio. Quanto minus contra? Is ergo qui medius est uite modus, prefixus uoto, professione firmatus, tanquam lignum quod erat in medio paradisi, solus 505 sine dubio legi erit subiectus, obnoxius iussioni. Ergo prelati iussio uel prohibitio non pretereat terminos professionis. Nec ultra extendi potest, nec contrahi citra. Nil me prelatus prohibeat horum que promisi, nec plus exigat quam promisi.  uota mea nec augeat sine mea uoluntate, nec minuat sine certa necessitate. Necessitas quippe non habet legem, et ob hoc excusat dispensationem. uoluntas uero, quia sola meretur retributionem, etiam sola non immerito gradum altiorem usurpat. Alioquin et absque necessitate remissio uoti, non dispensatio, sed preuaricatio est: et restrictio contra uoluntatem, murmur est, non profectus. Ponant ergo prepositi metam obedientie subiectorum ex uotis labiorum ipsorum, non suorum desideriorum: monentes eos, non cogentes ad celsiora; condescendentes eis, cum necesse fuerit, ad remissiora; non cadentes cum eis.



CAPUT uI. Religiosum perfectionis cupidum non debere obedientiam intra certos professionis limites constringere.


12. Ceterum subiectus huiuscemodi obedientiam, que uoti finibus cohibetur, nouerit imperfectam. Nam perfecta obedientia legem nescit, terminis non arctatur: neque contenta angustiis professionis, largiori uoluntate fertur in latitudinem caritatis, et ad omne quod iniungitur spontanea, uigore liberalis alacrisque animi, modum non considerans, in infinitam libertatem extenditur. Hec est illa de qua signanter apostolus Petrus: Castificantes, inquit, corda uestra in obedientia caritatis : pulchre ipsam per hoc sequestrans ab illa inerti et seruili quodammodo obedientia, nec caritati prompta,  sed obnoxia necessitati. Hec iusti illius, cui lex posita non est , propria est: non quod uel ille perfectus uiuere debeat sine lege, sed quia non sit sub lege; minime quippe contentus uoto sue cuiuscunque professionis, quam superat animi deuotione. Quanquam nec ista  Regula ipsa tacuerit, ubi monet, si fratri impossibilia iniunguntur, »ut confidens de adiutorio Dei, obediat »ex caritate .« In eadem denique Regula tertius humilitatis describitur gradus, »ut omni obedientia monachus se subdat »maiori!«  Dicens quippe »omni,« non uult nos in obediendo mensura esse contentos professionis, non attendere promissi debitum, non de pacto sumere modum; sed transire alacriter  etiam uotum, et obedire in omnibus. Est sane quidam obedientie limes, secundum tempus, ipsa temporis extremitas, ut is sit terminus obedientie, qui et uite. Hunc nobis maxime Unigeniti Dei commendat exemplum, qui factus est Patri obediens usque ad mortem. Hec ergo quoties interrumpitur, inobedientia dicitur, et peccatum, et transgressio seu preuaricatio.



CAPUT uII. Obedientie gradus, et inobedientie grauitas quomodo noscenda, iuxta distinctiones premissas.

13. Sed interest sane qua causa, quo affectu, qua  intentione, quo precipiente, in quoue precepto malum hoc committatur. Et quidem nullam prorsus inobedientiam dico parui ducendam, non tamen omnem pari estimandam periculo. Enimuero mandatum Dei est: Non occides . Fac ergo duos homicidas, et unum quidem spoliandi cupiditate, alterum uero necessitate sese defendendi facinus perpetrasse  . An non hic satis euidenter inter lepram et lepram causa separat, faciens utique disparem ualde culpam unius eiusdemque transgressionis? Quid uero si hunc subita ira, illum studiosa malitia, aut uetus odium forte ad idem scelus impulerit? numquidnam simili pensandum erit iudicio, quod tam dissimili factum 506 constabit affectu? Nil deinde incestius obsceniusue, quam  illas filias Lot paternum usurpasse concubitum : et tamen quis non uideat, quantum euacuarit aut attenuauerit turpis nefandique reatum flagitii pietas intentionis, et intentio pietatis? Iam uero de illo qui precipit, et item de eo quod precipitur, huiuscemodi auertenda erit secundum rationem distinctio, ut cuius inter preceptores reuerentior nobis imminebit auctoritas, eius grauior formidetur offensio, ac maioris cuiusque mandati transgressio, damnabilior estimetur. Melius siquidem est obedire Deo, quam hominibus; et in ipsis melius magistris, quam condiscipulis; porro in magistris, melius nostris, quam extraneis. Quibus autem melius constat obedire, ipsis procul dubio et non obedire detestabilius est.

 14. Et de mandatis similiter. Maioribus quippe maior, minoribus minor opera nostra et cura debetur: de quorum etiam contemptu, iuxta eamdem considerationem, grauior leuiorue offensa contrahitur. Porro maiora minoraque mandata dixerim, secundum quod magis minusue uelle constiterit ipsum qui precipit, siue hominem, siue Deum. Est, uerbi gratia, mandatum, Non furaberis ; et est mandatum, Omni petenti te da . Utrumque quidem magnum, quoniam utrumque diuinum: sed de non furando, maius. Quis enim nesciat equissimo Deo non eque displicere tenaces, atque fures; et quia de duobus malis plus uelit nos tenere nostra, quam tollere aliena; et ita minus  peccare qui non tribuit sua, quam qui non sua furatur?

15. Sed et in mandatis hominum rara equalitas inuenitur, cum, pro uariis necessitatibus uel utilitatibus agendorum, iniungentium affectio uarietur; quodque putauerint rectius uel commodius, hoc amplius cupiant et exigant obseruari. Tam ergo qualitas preceptorum, quam auctoritas precipientium, et obedientie prefigit metam, et inobedientie terminat culpam: quando  in prelatis quibusue grauioris auctoritatis, et eorum mandatis quibusque maioris utilitatis, quo diligentior debetur  obsequendi cura, eo et culpa grauior incurritur de contemptu.

16. His itaque distinctionibus animaduersis, et obedientie modus, et pondus inobedientie facile reperitur. His gradibus non solum inter diem et noctem, hoc est obedientie bonum et inobedientie malum, discernitur; sed etiam inter diem et diem; itemque inter noctem et noctem: inter bonum uidelicet et melius, inter malum et peius. Bonus quidem obedientie gradus est, si iuxta magistri nostri sententiam, propter metum gehenne, seu propter professionem sanctam, quam professus est, quispiam obedierit : melior tamen cum ex Dei amore obeditur. Illa quippe obedientia necessitatis est, ista caritatis.  Illum autem optimum dixerim obedientie gradum, cum eo animo iniunctum opus recipitur, quo et precipitur. Cum enim ex uoluntate iubentis pendet intentio exsequentis, fit ut nec maius minoribus, nec minus maioribus confuse  ad implendum quod iniungitur, subiecti studium impendatur; sed moderante animo queque pro sua dignitate imperia, modum sciat utrobique seruare, tam in obseruando uidelicet iussa, quam in cauendo prohibita: non quod uel minimum horum que iubentur, contemnendum putet, etsi tamen minimum quod minimum est, reputet; sed minimum ex comparatione maiorum. Nouit uerus humilisque obediens et minima non contemnere, et maxime curare que maxima sunt, intimo quodam deuoti sincerique animi  sapore discernens, quibus de mandatis ei qui preest, suis quodammodo factis respondeat cum propheta: Tu mandasti mandata tua custodiri nimis . Ubi, quia non dicit uniuersaliter omnia, illa tantum oportet intelligi, 507 que quoniam non sine grandi culpa quacunque occasione uiolantur, ideo non sine grandi pena quomodocunque uiolata donantur; ut puta, Non occides, et si qua huiusmodi sunt: quorum nunquam potest esse obseruatio iniusta uel mala; nunquam bona licitaue transgressio dispensatione duntaxat humana.



CAPUT uIII. Grauius peccari legum contemptu, quam neglectu

17. Cetera, que uel a prepositis dispensationem  admittunt, quia leuiori censura neglecta puniuntur, leuiora dicuntur. Ex his, uerbi gratia, dico esse uel risum interdictum, uel indictum silentium. Hec siquidem si contra mandatum non ueniunt, nec peccata sunt. Accedente mandato, si quominus iam obseruantur, in peccatum reputantur, non tamen in crimen; ita sane, si per subreptionem aut obliuionem, non autem per contemptum horum trangressio contigerit. Media quippe sunt, e quibus illa uidelicet precepta constituuntur, que uos factitia nominatis, longe utique disparem a naturalibus, quantum in ipsis est, gerentia necessitatem: cum tamen  nec sine offensa negligi, nec contemni sine crimine uel ipsa queant, iniuncta ab his duntaxat quibus proprie dicitur: Qui uos audit, me audit; et qui uos spernit, me spernit . Licet namque ipsa per se iniuncti operis qualitas innoxia sit; adiuncte tamen auctoritatis pondus obnoxium mandato, mandatumque peccato obnoxium facit, non magno tamen, si contemptus defuerit.

18. Hec ergo generalis regula sit uniuersorum, que per se, aut propter se nec bona, nec mala sunt, aut diuina institutione, aut propria cuiusque professione fixa non sunt; ut non iussa quidem, licite utrumlibet uel admittantur, uel omittantur: iussa uero, sine culpa non negligantur, sine crimine non contemnantur. Ubique enim et culpabilis neglectus,  et contemptus damnabilis est. Differunt autem, quod neglectus quidem [fort. quidam] languor inertie est, contemptus uero superbie tumor. Porro contemptus in omni specie mandatorum pari pondere grauis, et communiter damnabilis est: neglectus autem in fixis grauior, tolerabilior in mobilibus mandatis. Siquidem adulterium quocunque modo, quocunque perpetres animo, turpe flagitium est ac criminale peccatum: cum tamen leue uerbum, in tempore uel loco silentii forte per obliuionem subreptum, risusue per impetum magis excussus, quam presumptus contra preceptum , eo facillime ueniam promereatur, quo uix uel peccatum reputatur. Quid, quod scienter et ex deliberatione in uerba  otiosa, silentio licet non indicto, lingua laxatur? nunquid hoc tamen neget quispiam usurpari contra regulam ueritatis? unde nimirum et ratio exigenda est in futuro iudicio, Iudice ipso terrifice admodum comminante, quia de omni uerbo otioso reddent homines rationem in die iudicii . Heu nobis! quenam poterit reddi ratio de otio? Alioquin otium non est, si non omnino ratione uacuum est. Et tamen quis nesciat unum detractionis uerbum, quantum etiam innumeris talibus, id est otiosis, preponderet ad delictum meritumque damnationis? Quid ita? uidelicet quia discretio est in mandatis, consequenter et in culpis: ut  maiorum grauior, leuiorque minorum censeatur transgressio  mandatorum.



CAPUT IX. Prelato tanquam Deo obediendum esse.

19. Sed mandantium non ita. Siue enim Deus, siue homo uicarius Dei, mandatum quodcunque tradiderit; pari profecto obsequendum est cura, pari reuerentia deferendum  , ubi tamen Deo contraria non 508 precipit homo. Quod si contigerit, pergendum indubitanter consulo in Petri apostoli sententiam: quia obedire oportet Deo magis quam hominibus . Aut enim hoc respondendum cum apostolis, aut cum Phariseis certe audiendum: Quare et uos transgredimini mandatum Dei  propter traditiones uestras?  Si autem dolet se contemni magister homo pre illo, qui docet hominem scientiam; consoletur illa, quam et uos posuistis, Samuelis sententia, qua inter lepram et lepram uidetur discernere sic: Si peccauerit uir in uirum, propitius ei poterit esse Deus; si autem in Deum peccauerit, quis orabit pro eo?  Ego igitur si me hoc angi articulo sentiam, ut aut Deum, aut hominem offendere necesse sit; Deum potius libenter eligo non offendere, et quidem tutius iustiusque. Habeo nempe ex presenti prophete capitulo de hominis lesione meam consolationem, Dei scilicet propitiationem. Ceterum Deo offenso, quis orabit pro me? si ad hominem confugero, id quidem Scriptura non consulit; quinimo: Maledictus,  ait, qui spem ponit in homine . Merito proinde. Si autem in Deum peccauerit, etiamsi subintelligatur Propter hominem, quis, inquit, orabit, pro eo? Neuter equidem. Nam et a quo offenditur, et ob quem offenditur, eque utriusque oratio exsecranda decernitur apud ipsum qui offenditur, hoc est apud Deum. Talis ergo requirendus est ad orandum, qui sit idoneus ad placandum. Porro culpam, si qua est, quod homo offenditur cum ei non obeditur, aut multum extenuat, aut penitus annullat causa melior. Quapropter, cum dicitur: Si peccauerit uir in uirum, subaudiendum est, propter Deum: quod nullatenus lesio cuiuscunque proximi, nedum prelati, excusetur a culpa, si solus defuerit in causa Deus. Alioquin Paulo contradicit,  qui ait: Sic enim in fratrem peccantes, in Christum peccatis . Nam de prepositis certum tenemus ipsius ueritatis testimonium, sic loquentis ad ipsos: Qui uos spernit, me spernit . Sed et de quolibet fratre: Nolite, ait, contemnere unum ex his pusillis; et: Qui scandalizauerit unum ex his pusillis , quod sequitur, auertat Deus a nobis.

20. Sed non omnium scandala equa sunt lance pensanda. Aliter namque accipienda sunt scandala pusillorum, aliter Phariseorum, de quibus apostolis timentibus et intimantibus quod scandalizati essent in sermone ueritatis responsum est: Sinite illos; ceci sunt, et duces cecorum .  Illorum quippe scandalum de ignorantia, istorum de malitia descendit. Illi scandalizantur, quia ueritatem nesciunt; isti, quia oderunt. Unde et pusillos illos arbitror appellari, quod uoluntatis quidem bone, sed non magne scientie existentes, zelum Dei habeant, sed non secundum scientiam. Talium scandala curam, non iram prouocare solent spiritualium duntaxat uirorum, Paulo ita docente: uos qui spirituales estis, huiusmodi instruite in spiritu lenitatis . Indignum siquidem est ualde, humanam eos mereri indignationem, qui diuinam tam facile consequuntur miserationem. Nam hi quoque qui Dominum crucifixerunt, magni quidem peccatores, sed  pusilli estimatores, etsi ex uno iram, nunquid non tamen ex altero ueniam meruerunt? Beati quidem fuissent, si iuxta uerbum Domini in ipso scandalizati non essent . Nunc uero quid nisi miseri? Sed tamen et miserandi. Probat hoc pia illa in cruce patientis, sed nichilominus compatientis supplicatio: Pater, inquit, ignosce illis. Et quasi quereretur indulgentie ratio in tam horrendo facinore, sequitur: Quia nesciunt quid faciunt . Ac si diceret: Eo digni uenia, quo et pusilli scientia sunt. Ideo ignosco illis, quia non agnoscor ab illis. Si enim cognouissent, nunquam Dominum glorie crucifixissent . Sunt quibus non ita ignosco, quos utique non ignoro et uidisse, et odisse et me, et Patrem meum. Pro huiusmodi  pusillo in scientia terrens Paulus eum, qui cum habeat scientiam, nescit tamen condescendere infirmioribus: Et peribit, inquit, in tua scientia frater, pro quo Christus mortuus est .

509 21. Quod si tantopere cauenda sunt scandala paruulorum, quanto amplius prelatorum? quos sibi Deus equare quodammodo in utraque parte dignatus, sibimet imputat illorum et reuerentiam, et contemptum, specialiter contestans eis: Qui uos audit, me audit; et qui uos spernit, me spernit. Annon denique hoc ipsum et Regula nostra perhibet, ubi ait: »Obedientia que maioribus prebetur, Deo exhibetur?«  Quamobrem quidquid uice Dei precipit homo, quod non sit tamen certum displicere Deo; haud secus omnino  accipiendum est, quam si precipiat Deus. Quid enim interest, utrum per se, an per suos ministros, siue homines, siue Angelos, hominibus innotescat suum placitum Deus? Sed homines, inquis, facile falli in Dei uoluntate de rebus dubiis percipienda, et in precipienda fallere possunt. Sed enim quid hoc refert tua, cui conscius non es? presertim cum teneas de Scripturis, quia Labia sacerdotis custodiunt scientiam, et legem ex ore eius requirunt: quia angelus Domini exercituum est . Requirunt, dixerim, legem, non quam uel authentica ulla Scriptura tradiderit, uel ratio manifesta probauerit ; sed quod ita latere  aut obscurum esse cognoscitur, ut in dubium uenire possit, utrumnam Deus sic, an aliter forte uelit, si non de labiis custodientibus scientiam, et ex ore angeli Domini exercituum certum reddatur. A quo denique diuina potius consilia requirentur, quam ab illo cui credita est dispensatio mysteriorum Dei? Ipsum proinde quem pro Deo habemus, tanquam Deum in his que aperte non sunt contra Deum, audire debemus.

22. Nec sane contraria loquimur sancto prophete Samueli, quasi nos in hac parte diuinam hominibus tribuentes auctoritatem: cum ille in supra memorato capitulo plane discernere inter utrumque uideatur.  Siquidem quod nos asserimus de dubiis, hoc ille negat de manifestis: ut cum ait, si peccauerit uir in uirum, subaudiatur, Propter Deum; cui aperte contraria homines hominibus frequenter mandare presumunt. Sed hinc uos sumentes materiam siue occasionem argumentandi, asseritis, si hoc constiterit, ut iussa hominum qualibet, uel instituta, diuine auctoritatis pondere estimanda sint; hominem sub homine, aut uix, aut nequaquam posse saluari, cum in tanto populo  mandatorum, que prelati etiam per incuriam sepe precipiunt, interdum non preuaricari, aut difficile admodum, aut omnino impossibile uideatur.



CAPUT X. Obedientiam non esse grauem et molestam, nisi imperfectis, inuitis, et carnalibus; ceteris suauem et facilem.


23. Et quidem non nego difficultatem tante inesse perfectioni: sed cum ipsa corde imperfecto presumitur. Porro imperfecti cordis, et infirme prorsus uoluntatis indicium est, statuta seniorum studiosius discutere, herere ad singula que iniunguntur, exigere de quibusque rationem, et male suspicari de omni precepto, cuius causa latuerit; nec unquam libenter obedire, nisi cum audire contigerit quod forte libuerit, aut quod non aliter licere seu expedire monstrauerit uel aperta ratio, uel indubitata auctoritas. Delicata satis, imo nimis molesta est huiuscemodi obedientia. Non plane hec illa est que ex Regula traditur, »Obedientia sine mora.«   Disputare profecto hoc est in astu cordis, non in auditu auris obedire. Istiusmodi ergo carnalem animam non modo premi, sed etiam opprimi pondere presumpte perfectionis necesse est: quia non potest portare caro infirma, quod solus spiritus promptus experitur iugum esse suaue et onus leue. Christi quippe iugum et onus est, et omnino importabile, nisi Christi eque spiritui. Huic itaque si dicitis legem Regule subintrasse, 510 ut abundaret delictum, uerum dicitis. Ceterum hoc culpa non est date legis, aut dantis legem, sed improuide profitentis, et impie preuaricantis. Mandatum quidem sanctum et iustum: sed tu te noris esse carnalem, uenumdatum sub peccato  . uerum hoc ante preuidisse debueras, quo turris huius euangelice non prius iaceres fundamentum, quam sedens computares, si haberes sumptus ad perficiendum. Nunc autem quid restat, nisi ut aut correctus obedias senioribus, aut confusus audias ab illusoribus: Hic homo cepit edificare, et non potuit consummare .

24. Sed forsan dicitis: Ergone ita perfectus quispiam inuenitur, cui non uel minimum aliquid interdum subripiatur de tam multis ac minutis, que passim uel a negligentibus prepositis imperantur! Minime quidem cuiquam hoc ego dedorim, cum ipsi  quoque de se fateantur Apostoli, In multis offendimus omnes ; et, Si dixerimus quia peccatum non habemus, ipsi nos seducimus . Sed non continuo ut aliquid preterimus, perimus: presertim cum nos Scriptura consoletur, Si quis peccauerit, inquiens, aduocatum habemus Iesum Christum iustum; et ipse est propitiatio pro peccatis nostris . Denique propheta de ipso testatur, quod pro transgressoribus rogauerit, ut non perirent . Ubi sane notandum, quia etsi pro transgressoribus, non tamen pro contemptoribus legitur supplicasse. uerum illi quomodo perire possunt, pro quibus Saluator rogat, ne pereant? Quamobrem non uideo, cur ita omnem inobedientiam et transgressionem uel minimorum quorumlibet mandatorum  exaggerandam putaueritis, ut exclamaretis: Quod ergo iam monacho poterit ueniale peccatum esse uel leue, cuius uniuerse actioni crimen insidiatur inobedientie? Sed hoc inde uidelicet constare creditis, quod prelatorum iussionibus tantum tribuendum asseritur, quantum si diuinitas traderentur. Quasi uero et ipsa euangelica precepta non multum inter se discrepent, et merito obseruationis, et transgressionis periculo.



CAPUT XI. Precepta esse imparia, adeoque transgressionem.

25. Ceterum sicut non omnia unius esse constat uel necessitatis, uel utilitatis, uel dignitatis: sic non una de omnium transgressione fertur sententia, nec  paria manent discrimina dispares culpas. Porro nec pari culpa negliguntur, que non pari cura precipiuntur; nec pari proinde pena puniuntur. Ecce enim Euangelium tam flagitium crapule, quam fornicationis turpitudinem damnat. uerum quis magis non horreat e duobus malis, turpitudine fedari, quam cibo exsaturari? Nonne denique ueritas in Euangelio sub nominibus trabis et festuce , graues leuesque discernit inobedientie culpas? Nonne ipsa disputante, imo definiente, gradatim nobis distinguitur, que cuique reatui pena debeatur, dum alium iudicio, alium consilio, alium et gehenna reum esse protestatur?  Quenam ergo consequendi necessitas cogit, ut si magistris diuina detur in suis preceptis auctoritas, nullum  ideo iam monacho leue aut ueniale peccatum inueniri posse putetur; et quod eius uniuerse actioni crimen insidietur inobedientie? Esto, sit crimen, cui penalis illa gehenna uel gehennalis pena assignatur: quale, queso, illud definiemus esse crimen, quod, ueritate iudice, reum tantum facit iudicio? Nec tamen diffitebimur esse reatum, quod uel hactenus reum statuit. Quod si reatum, et peccatum? porro omne peccatum contra Dei mandatum presumitur. Quod autem contra mandatum presumitur, inobedientia dicitur.

26. Hinc colligitur, quod irasci fratri, et inobedientia sit, et crimen non sit. En unum inuentum  est monacho leue ac ueniale peccatum, quodque non humani, sed diuini mandati statuat transgressorem. In 511 hoc genere transgressionis sunt nonnulla stultiloquia seu uaniloquia, et queque otiose dicta, facta, et cogitata. Huiusmodi enim nunquam nisi contra mandatum, et Dei mandatum usurpantur. Peccata quippe sunt, et Deus prohibet omne peccatum: et tamen uenialia, non criminalia reputantur, excepto cum per contemptum uertuntur in usum et consuetudinem: et tunc non peccati species, sed peccantis intentio pensatur. Elatio quippe contemnentis, atque impenitentis obstinatio, in minimis quoque mandatis culpam facit non minimam, et conuertit in crimen grauis rebellionis neuum satis leuem simplicis transgressionis. Denique in quo inobedientie  crimen et absque dubio sit, apud Samuelem aduertite. Quasi, inquit, peccatum ariolandi est repugnare, et quasi scelus idololatrie nolle acquiescere . Non ait, Non acquiescere; sed, nolle acquiescere: ut non iussionis simplex ipsa transgressio, sed uoluntatis superba contentio  , scelus idololatrie reputetur. Non est enim id ipsum nolle obedire, et non obedire. Hoc quippe interdum erroris est, nonnunquam et infirmitatis: illud uero aut odiose pertinacie, aut contumacie non ferende. Quod et ipsum repugnare est et resistere Spiritui sancto; et si ad mortem usque perdurauerit, blasphemia est, non remittenda, siue in hoc seculo, siue in futuro. Non ergo qualiscumque mandati preteritio criminalem facit inobedientiam: sed repugnare,  sed nolle obedire. Ceterum quanti absque illa pessima et rebelli uoluntate non obediunt? Quomodo itaque monacho crimen insidiatur inobedientie, si toties sine crimine transgreditur, quoties in transgressione defuerit huiusmodi recalcitrans et contentiosa uoluntas?

27. Frustra autem comparant quidam, ut dicitis, quaslibet inobedientias antique illi, que facta est in paradiso; que nimirum ualuit, non solum obligare personam, sed et uitiare naturam. Arbitror tamen et ipsam primam grauissimamque preuaricationem, aut non aliunde, aut inde maxime iudicatam grauissimam, hoc est ex rebellione defensionis, que secuta est: quando Deo causam requirente peccati,  ut peccatores ad penitentiam prouocaret , ipsi maluerunt declinare cor suum in uerba malitie, ad excusandas excusationes in peccatis. Et quidem gemina malitia peccatoris. Primum quod nec sui misertus est, ut culpam propriam fateretur, et sanaretur: deinde quod et uxorem, ut se fallaciter excusaret, crudeliter accusauit .

28. Quid est quod denique dicitis, in omni actione monacho crimen insidiari inobedientie, quasi aut furtim subrepat nescienti, aut casu accidat infelici; aut non ualenti implere quod precipitur, criminis  calumnia struatur de impossibili? Itane, inquam, monacho crimen insidiatur inobedientie? cum et antiqua illa tam nota, et tam noxia preuaricatio, facile, ut creditur, indulgentiam consequeretur, dummodo confessio, et non defensio sequeretur. Neque enim tantum, ut dictum est, nocuit simplicis actionis, quamuis ex deliberatione, transgressio, quantum adiuncte excusationis cum premeditatione obstinatio.



CAPUT XII. In Regula eque ac lege diuina disparitatem esse inobedientie.

29. Sed nunquid forte in lege quidem diuina habenda est hec consideratio grauioris, leuiorisque  inobedientie, non autem ita et in Regula nostra? Sed quis sane dicat plus tribuendum humanis, quam diuinis traditionibus; plurisque quod per suos Deus, quam quod per se ipsum imperat, estimandum? Annon denique et apud sanctum Benedictum proprie et distincte ab inuicem sententie inueniuntur, alia de leuioribus, 512 alia de grauioribus inscripta culpis?  Quid est autem leuior culpa, nisi leuior inobedientia? Traduntur igitur a prelatis interdum minora mandata, quorum transgressio leuiora secundum Regulam parit et peccata; et tamen in Deum nichilominus preuaricatio fit, quoties abbatis iussio preteritur: siquidem et ex ore ipso Dei non equalia sunt promulgata, et ideo non equali cuncta uigilantia obseruanda; sed  alia cura exhibenda est ei procul dubio, quod ipse perhibet primum et maximum mandatum : alia his que alibi discernens, Qui soluerit, inquit, unum de his minimis mandatis . Quid ergo? Audiuimus ex Regula grauiores et leuiores culpas; legimus et in Euangelio maxima, minimaque mandata: et mandatorum transgressiones uniuersas dicemus equaliter maximas? Non est igitur necesse ut concedam quod dicitis, aut Deo scilicet non tribui omne quod ab homine magistro accipitur, quod non sit contra Deum; aut monacho nullum posse inueniri leue seu ueniale peccatum: quia etsi toties Deo  inobediens esse conuincitur, quoties eius, qui pro Deo sibi preest, hominis mandatum, quod quidem iustitie  non repugnet, pretergreditur; sicut tamen non par cura in exsecutione exigitur, sic nec par culpa contrahitur ex transgressione. Etsi quippe unus est qui offenditur; non tamen unius ponderis que iubentur, nec unius subinde discriminis iussorum est omnium censenda transgressio. Unde pater Benedictus, »Secundum,« inquit, »mensuram culpe, excommunicationis extendatur mensura.« 

30. Frustra proinde  aut terremini, aut terrere conamini de obedientie promissione, que fit ex regulari professione, quasi non oporteat promittere, quam constat nec integre posse teneri, nec sine crimine preteriri: siquidem Deo, quidquid Dei minister homo non perperam iusserit, imputandum constiterit. Frustra, inquam, ex hac occasione  malum ita inobedientie exaggeratis, ut a tam necessario bono promittende obedientie terreatis: quia etsi difficile cauetur ubique subrepens [mss. subripiens] uel insidians, ut uos dicitis, inobedientia in tam uariis et innumeris, que a senioribus indicuntur; non semper tamen damnabiliter seu criminaliter quod precipitur, non impletur. Etsi enim omnis inobedientia inexcusabiliter sit culpabilis, nulla tamen eternaliter damnabilis, nisi quam remedium penitentie non sanat: nulla est lethaliter criminalis, nisi que contemptum superbie non euitat. Magna igitur securitas filiis obedientie, et reuera pax hominibus bone uoluntatis: quoniam in omni obedientia sola damnatur impenitentia, quam nescit qui diligit Deum; sola incriminatur superbia,  quam facile cauet qui timet gehennam. Sed exemplis clarius elucescet quod dicimus. Si iubente seniore ut sileam, uerbum mihi forte per obliuionem elabitur; reum me fateor inobedientie, sed uenialiter. Si ex contemptu sciens et deliberans sponte in uerba prorupero, et rupero silentii legem; preuaricatorem me constituo, et criminaliter; et si impenitens perseuero usque ad mortem, peccaui, et damnabiliter.



CAPUT XIII. Refellit monachos, difficultatem, uel etiam impossibilitatem obedientie religiose nimium exaggerantes.

31. An et hoc durum fortasse uideatur? Hec quippe sunt uestra, si bene recolo, uerba, cum difficultatem seu impossibilitatem, ut uobis uidetur, tenende  obedientie, uel cauende inobedientie, considerantes, in uitam ita monachicam exclamatis: »Heccine est illa eo securior, quo arctior; eo certior, quo magis ardua ueniendi ad Deum uia, ut monacho naturaliter bona uix cauere, naturaliter bona uix pro communi infirmitate ualenti implere, non minor tamen 513 necessaria sit cautela ad cauenda, uel obseruanda que sibi prelatus suus uel prohibere uoluerit, uel iubere?« Et subditis: »Quod cum a multis credatur, licet a paucis, uel etiam a nullis ad integrum obseruetur; quid aliud operatur talis sententie credulitas, quam quod illa ab Apostolo tantum culpata manducandi idolothyta libertas?«  Nil plane aliud, si ita esset, ut  dicitis. Bene prorsus non potest conscius esse sibi, qui se non implere confidit quod debere se credit. Creditis itaque  quod ad integrum mandata Dei obseruari uix ualeant, abbatis non ualeant: cum ueritas ipsa testetur, ne unum quidem iota preteritum iri . Ceterum qui ita sentit, uidetur mihi  necdum gustasse quam suauis est Dominus; sub iugo legis gemere adhuc, nondum respirare sub gratia; suaue Christi iugum nequaquam esse expertus; ideoque certissime adhuc infirmari per carnem, quia spiritus non adiuuat eius infirmitatem.

32. Quid uero sibi uult illa distinctio, quod Dei quidem uel uix prelati uero hominis nequaquam  omnino a quolibet iussa posse teneri prohibitaue conceditis? quasi uero illa queant absque istis integre custodiri. Sed si attenditis, de male quoque uiuentibus prelatis Dei preceptum est, Que dicunt facite . Igitur qui non facit, aperte non in hominem tantum, sed et in Deum preuaricator existit. Itane ergo nullus mandata perfecte exsequitur sui magistri? Quamobrem putatis? quia nolumus, aut quia non possumus? Sed si uolumus et non possumus, securi sumus. Si possumus et nolumus, superbi sumus. Porro ad cauendam superbiam, illam uere annuerim necessariam esse cautelam quam dicitis, ne forte incurratur inobedientie crimen. Quod si impossibile uos putatis, ut non uidelicet  imperiis prelatorum per contemptum interdum superbie resistatur; scitote non paucos, sed innumeros aliter omnino sentire, nec aliud quam quod proprio didicerint experimento. Si autem non impossibile quidem, sed tamen difficile esse sentitis magistros non contemnere; et dum ideo consentitis, quoniam grauamini, non superbe sapere, murmuratis aduersus obedientie legem, affirmantes periculosum promittere, quod tam laboriosum est obseruare; ad hoc ego respondeo, imo non ego, sed Dominus: Qui potest, inquit, capere capiat.  Hoc quippe est quod paulo superius dixi, quia antequam edificium inchoares, prouidisse debueras unde perficeres. Nunc autem, ut ait quidam, aut non tentasses [sic mss., al. non tenta], aut perfice,  uerumtamen nemo, si caute profitetur, pollicetur se ultra in nullo transgressurum; hoc est, iam non peccaturum. Alioquin aut periurat qui ita iurat, aut sanctior est illo qui ait: In multis offendimus omnes . Quod si consequens falsum esse uidetur; uidendum est et de eo quod antecedit, ne forte lex que data est propter transgressiones cohibendas, non solum non eas cerceat, sed et augeat insuper crimine periurii: siquidem id promittere nos in nostra professione credamus, quod certum est non posse teneri.

33. Partienda est proinde nobis in duo uniuersa hec obseruatio regularis, in Precepta uidelicet, et Remedia. Preceptis instituitur uita contra peccatum; Remediis restituitur post peccatum innocentia. Sic  ergo utraque ista complectitur nostra professio, ut professus quisque cum in aliquo forte regularium mandatorum deliquerit, si ad remedium eque regulare confugerit, etsi conuincitur transgressor mandati, non tamen pacti preuaricator. Solum itaque censuerim fregisse uotum, uiolasse propositum, pactum preuaricasse, qui et preceptum contempserit, et remedium. Nam illum sane dico securum, qui etiamsi interdum obedientie limitem preterit, consilium non respuit penitentie. Regulares namque terminos, etsi sepe deliquerit, non euadit, qui censure, que ex Regula est, disciplinam non subterfugit. Pars siquidem Regule est regularis correctio, et in ea reperitur non solum bone uite instructio, sed etiam emendatio praue. Inueniuntur 514 in ea et  precepta obedientie, et inobedientie remedia, ut ne peccando quidem a Regula recedatur. Fateor sane impossibile cuiuis mortalium uel uenialiter interdum non delinquere in preceptis obedientie: sed nulla iam de impossibilitate querela, quandoquidem et ex Regula licet id quoque, quod criminaliter delinqui contigerit, emendare. Quod ergo dicitis a nullis posse obseruari ad integrum quidquid a magistris precipitur, uerum est: sed leuis culpa inobedientie est, et facilis cura eius inuenitur in Regula, si quidem sit transgressio absque contemptu. Si autem et ipsum deesse aliquando non posse contenditis, id quidem falsum est: sed nec talem tamen inobedientiam sine cura relinquit diligentia regularis.  Et licet fortiori egeat curationis medicamento, caret tamen morbo preuaricationis, nisi cum et ipsum forte medicamentum contemnitur.

34. Que cum ita sint, frustra de impossibilitate causamur qui Regulam profitemur: frustra nobis de peccandi necessitate blandimur, ut ideo iusta imperia prelatorum Deo non imputanda, sed tanquam hominum contemnenda putemus: ne rem uidelicet impossibilem continere nostra professio uideatur, si tantum ex ea hominibus, quantum Deo obedientie deberi asserimus. Cui enim iam uel ita professo impossibile, imo per Dei gratiam non perfacile sit cauere preuaricationem, ubi non inobedientia, sed impenitentia facit preuaricatorem? Hoc quippe, ut iam dixi, profitentium nemo spondet,  ut iam non peccet: et ob hoc non continuo, ut quispiam aliquo modo non obedit, preuaricatorem se constituit nisi qui se forte sic professum falso existimat, quales uos utique asseritis esse non paucos. De quibus etiam  uerum est et quod subditis, quod nil utique aliud illa talis eorum credulitas, uel potius crudelitas in suis ipsorum operatur conscientiis, quam noxia illa recumbentium in idolio libertas in alienis. Necesse est enim qui huiusmodi est, ex propria perire sententia, quemadmodum in illius scientia clamat Apostolus infirmum perire fratrem . Et quomodo nichil esse commune item ipse perhibet, quod cum gratiarum actione percipitur, nisi ei qui putat aliquid esse commune : ita et regularis  professio, quantum in se est, damnabilis non est, nisi ei qui damnabilem putat. Quod quatenus putari oporteat, puto satis superius demonstratum.



CAPUT XIu Cur conscientia errans non eque conuertat malum in bonum, uti bonum in malum.

35. Nunc iam respondendum est questiuncule, que incidit uobis ex occasione apostolici presentis capituli. Queritis nempe, utrumnam ista de idolothytis Pauli sententia, Puto quia nichil commune est in Christo nisi ei qui putat quid commune esse, illi commune est; et rursum, Si comederit, damnatus est, quia non ex fide ; in generalem regulam trahi possit, quatenus malum cuilibet sit bonum quoque  quod agit, si malum esse crediderit; ac tantum malum, quantum crediderit. Quod si annuero, rursum pergitis inquirere, cur non e contrario tantum cuique bonum sit quod operatur, quantum uel falso opinatur. Mirum quippe uobis, imo et iniustum uidetur, ut plus in malo, quam in bono humane ualeat intentionis opinio. Si respondero, de malis quidem merito ita credi propter oculum nequam: respondebitis et mihi non immerito quoque propter simplicem oculum idem eque putandum et de bonis. Nam qui dixit ex oculo nequam corporis tenebras estimari, indicauit et de simplici lucem eque corporis approbari . Sed uidete, ne forte non sit uere oculus simplex, qui fallitur. Fallitur enim tam qui bonum malum, quam qui malum bonum  putauerit. Scitis autem neutrum horum ue illud euitare propheticum, ue qui dicitis bonum malum, et malum bonum : cum tamen nemo, qui hoc 515 uelit cauere maledictum  , de quo ueritas pronuntiat, quod sit lucis  totius corporis, id est operis, argumentum. Sed absit ut preco ueritatis clamet contra ueritatem; maledicat is quod illa probauerit!

36. Ego uero ut interior oculus uere simplex sit, duo illi esse arbitror necessaria, caritatem in intentione, et in electione ueritatem. Nam si bonum quidem diligat, sed uerum non eligat; habet quidem zelum Dei, sed non secundum scientiam: et nescio quemadmodum iudicio ueritatis uera esse possit cum falsitate simplicitas. uolens denique ad  ueram discipulos instruere simplicitatem magistra ueritas, Estote, inquit, prudentes sicut serpentes, et simplices sicut columbe . Premisit ergo prudentiam, sine qua neminem satis esse posse simplicem sciret. Quomodo denique uere simplex erit oculus cum ignorantia ueritatis? aut uero uera potest dici simplicitas, quam simplex ignorat ueritas? Scriptum est enim: Ignorans ignorabitur . Patet ergo laudabilem illam et a Domino laudatam simplicitatem absque his duobus non esse bonis, beneuolentia atque prudentia: ut oculus uidelicet cordis, non solum pius qui fallere nolit, sed et cautus sit qui falli non possit.

37. Ceterum sicut oculum simplicem duo ista faciunt  bona, amor boni, et cognitio ueri: sic nequam oculum duo e regione mala constituunt, cecitas, qua fit ut ueritatem non agnoscat; et peruersitas, qua fit ut diligat iniquitatem. Porro inter duo hec bona, que nec fallere, nec falli sinunt; et duo illa mala, que tam falli, quam fallere faciunt, duo sunt media: unum quidem bonum per quod oculus interior, etsi falli queat ignorantia ueri, zelo tamen boni  fallere penitus non consentit: alterum uero malum, quod licet ueri notitiam non impediat, amorem tamen boni pre malitia minime sentit.

38. Et quoniam omnis res melius diuisione innotescit: secundum hoc duplex malum, et illud item geminum bonum, quadrifariam diuidamus oculum cordis, in bonum et meliorem, in malum et peiorem. Et subdamus exempla. Est qui bonum diligit, et malum nescius agit. Huius quidem bonus est oculus, quia pius: non tamen simplex, quia cecus. Et est qui bonum et libenter agit, et prudenter intelligit. Istius reuera oculum non immerito simplicem dixerim, utpote cui neutrum bonum desit, nec zelus scilicet bonus, nec scientia. Hunc profecto requirit oculum Deus, cum respicit super filios hominum, ut  uideat si est intelligens aut requirens Deum . Est e contrario qui bonum minime diligens, ex malitia quidem peruersus est: sed sapiens ut faciat malum, per ignorantiam cecus non est. Quem quidem ideo nondum appellauerim nequam, quod unum ei, licet ad suum malum, non desit bonum, id est scientia.

39. Sed est qui bonum forte nescius quod non diligit, agit: cui profecto non incongrue id quod dicitur nequam assignauerim, eo quod neutro careat malo, nec cecitate scilicet, nec peruersitate. Dicitur siquidem nequam, quasi nequaquam, ut is solummodo nequam appelletur, qui nequaquam, hoc est, in nullo penitus appareat bonus; sed sit utroque bono uacuus, tam uidelicet ueri notitia, quam  et beneuolentia. Alius est itaque pius oculus, non quidem fallere promptus, sed tamen, ut dictum est, falli pronus, de quo propheta: Ephraim, inquit, quasi columba seducta, non habens cor . Alius is quem Dominus simplicem dicit, tam nec fallere facilis, quam nec falli, de quo et Apostoli docentur cum eis dicitur: Estote prudentes sicut serpentes, et simplices sicut columbe.

40. Et item alius est oculus simpliciter malus, fallens utique libenter, sed non facile falsus: qualem 516 profecto habent illi qui ore dominico astruuntur prudentiores esse filiis lucis in generatione sua. Et alius quem nequam esse definiuimus, quia sit dupliciter malus, cui quippe et malitia parit  ignorantiam, et ignorantia malitiam operit, ita ut sepe nesciens et malum quod uult non faciat, et bonum faciat quod non uult. Obscuratum nempe est insipiens cor eorum qui istius modi sunt, et quasi iam traditi in reprobum sensum, bonum omnino nec diligere, nec dignoscere queunt. De talibus scriptum est: Impius cum uenerit in profundum malorum, contemnit . Nam qui huiusmodi est, cauere  profecto malum nec uult, etiam si possit; nec si uelit, scit. Quamobrem hunc oculum in superiori diuisione illo altero censui non immerito peiorem, non quia malignior sit, sed quia periculosior. Ignorantia quippe securiorem, securitas segniorem facit, non nequiorem. Est tamen ex hoc procul dubio deterior, quod ille solum habet malum, malam intentionem; iste et falsam considerationem. Ille uno caret e duobus bonis, bono zelo; iste et uero iudicio. Ex hoc itaque pessimo oculo, qui neutrum bonum habet, et item ex illo optimo qui neutro caret, sentiendum est ueritatem disseruisse, aut tenebris obuolui totum corpus, aut luce perfundi. Nam reliqui duo, quorum neuter utrumque aut bonum habet, aut malum; etsi ex parte possunt, non tamen toti  sufficiunt uel lucem dare, uel tenebras corpori.

41. Si igitur  is uere oculus nequam est, qui peruersus pariter et cecus bonum agit, et malum credit; utique recte operando, sed opinando inique, bonum sibi in malum uertit; et tantum malum, quantum crediderit: quandoquidem iuxta sententiam Domini, totum corpus tenebrosum reddit oculus nequam. Quid enim luci relinquitur, ubi nec pia intentio, nec uera opinio inuenitur? At non ideo sequitur, ut qui e contrario malum facit, et bonum putat, iuxta suam fidem similiter et ipse inueniat. Quare? Non est quippe simplex oculus ille, qui ex iudicio ueritatis totum corpus lucidum reddat,  qualem profecto superius definiuimus. Neque enim ex toto adhuc tenebre desunt, ubi ignorantia ueritatis lucem obscurat bone [al. deest bona] uoluntatis. Cum itaque ille oculus utrumque malum, is uero minime utrumque habeat bonum; nonne ratio uidetur exigere, ut plus ille noceat, quam prosit iste? Neque enim consequens est, ut tantum ualeat in bonum bonum unum, quantum duo mala in malum. Et quidem laude dignam dixerim uel solam intentionem piam: nec plane condigna remuneratione fraudabitur in opere quoque non bono ipsa bona uoluntas. Attamen sine malo quocumque non erit decepta simplicitas. Cur inquis? nunquid non ex fide? Prorsus ex fide, sed falsa; uel certe potius non ex fide, quia fides falsa, fides  non est. Denique de fide uera, non falsa puto dixisse Apostolum: Omne quod non est ex fide, peccatum est . Non autem ex fide uera bonum creditur quod malum est: est enim falsum. Peccatum igitur est. Utrumque proinde complectitur presens capitulum, Omne quod non est ex fide peccatum est, et cecam uidelicet malitiam, et deceptam innocentiam: quia quod a nesciente fit, et bonum prorsus condemnat intentio praua, et malum non penitus excusat recta. Siue itaque malum putes bonum quod forte agis, siue bonum malum quod operaris, utrumque peccatum est, quia neutrum ex fide: licet sane leuius admodum peccetur, ubi sana intentione sola reprehensibilis actio foris apparet, quam ubi maligna latet etiam in non mala  [al. mendose in mala] actione intentio. uerum quod absque uel minimo peccato non est, purum bonum minime est. Quo pacto ergo bonum non purum puro malo comparabitur 517 in efficientia, hoc est ut tam efficax ad bonum illud sit, quam ad malum istud? Et hec super hac questione sufficiant. Nam ad superiores quoque satis reor esse responsum superius. Et quidem uos easdem sepius dubitationes iteratis atque reuoluitis: sed mea non interest ipsarum toties repetere solutiones. Sufficit enim semel soluisse etiam quod crebrius in questione uersatum fuerit.



CAPUT Xu. An quantum obedientia ualet ad meritum, tantum inobedientia ualeat ad demeritum.

 42. Querentibus item de obedientie pondere, seu discrimine inobedientie, a latere incidit uobis et de merito utriusque querendum, utrum uidelicet in quibusque preceptis quantum obedientia ualet, tantum grauet inobedientia: ut uerbi gratia, uel Abraham de immolando filio , uel ille nescio quis de filio itidem furni incendiis exponendo , tantum diuine indignationis et ultionis merito incurrissent, si non obedissent, quantum laudis et gratie receperunt pro eo quod obedierunt. Quod uobis quidem et durum uidetur, et necessarium: sed non est ita. Enimuero constat nonnulla nec fieri sine gloria, et posse non fieri sine culpa; ideoque si fiant, digna esse premiis, non tamen suppliciis si non fiant.  Nam et non tangere mulierem, meriti est non mediocris; et nullius tamen delicti propriam amplecti coniugem. Istiusmodi sunt quecunque euangelico illi capitulo congruere possunt: Qui potest capere, capiat .

43. Et rursum quedam per contrarium, neglecta quidem offensam contrahunt, sed impleta gloriam [al. gratiam] non merentur; et damnant contemptorem, et auctorem non glorificant. Talia sunt quecumque diuinitus lege publica imponuntur hominibus, sine quibus nec saluari queunt. Hinc illud apud gentilem:

Non feci furtum. Non pasces in cruce coruos. 
Et in Euangelico: Si diligitis eos qui uos diligunt,  quam mercedem habebitis? et si salutaueritis fratres uestros tantum, quid amplius facitis?  Denique et uniuersaliter, Cum feceritis omnia que mandata sunt uobis, dicite quia serui inutiles sumus, que facere debuimus, fecimus.  Ac si dicat: Si solis contenti estis preceptis et traditionibus imposite legis, et non sponte etiam perfectionis uos consiliis et suasionibus mancipatis; liberi quidem estis a debito, non tamen pro merito gloriosi: euasistis penam, sed non acquisistis coronam. Quenam ergo nos necessitas cogit parem in singulis, que iniuncta fuerint, et formidare ultionem de transgressione, et de obseruatione parare remunerationem? Eapropter in talibus generalis hec regula teneatur, ut in difficilioribus quidem  agendis obeditio gratior, quam grauior preuaricatio iudicetur: et in facilioribus minusque onerosis contemptus damnabilior, quam actus laudabilior estimetur.



CAPUT XuI. Transitus et mutatio monasterii quatenus probanda.

44. Iam et si de hoc satis est, uideamus quatenus etiam tenenda sit ipsa, que in professione firmari solet, loci stabilitas, et quibus  ex causis rumpere illam uel liceat cuiquam, uel expediat. Et hinc siquidem dubitare uos dicitis. Ad quod interim nunc securus responderim, a bono quod semel quis uouerit, descendere non licere: et ad hoc mutare locum, quem sibi quisque delegerit,  et cui se sua uoluntate et uoce firmauerit, omnino non consulo, sed nec sanctus papa Gregorius. Ait enim: »Perfecti quique magna se discretionis subtilitate conspiciunt, ne ad deteriora unquam uel in opere, uel in cogitatione dilabantur.« Sed quod hinc sensit uir apostolicus, hoc se Apostolus implere gloriatur: Que, inquiens, 518 retro oblitus, et ad ea que ante sunt extentus . An et propheta Ezechiel idem non significauit, cum de sanctis animalibus diceret: Non reuertebantur cum incederent, sed unumquodque ante faciem suam gradiebatur?  Et hi omnes id sentiendo, non aliud quam Magistri sui sententiam secuti sunt, dicentis in Euangelio: Nemo mittens manum suam ad aratrum, et respiciens retro, aptus  est regno Dei . Prescribat proinde stabilitatis pactum omni deinceps remisso descensui, contentioso discessui, uago et curioso discursui, totius denique inconstantie leuitati; non tamen his que in professionis serie sequuntur, morum uidelicet conuersioni, et obedientie que secundum Regulam fit. Nam si hec ibidem, pro improbitate nimirum atque irreligiositate cohabitantium, obtineri forte nequiuerint; duce spiritu libertatis transire indubitanter suadeo ad locum alium, ubi non impediatur homo reddere Deo uota sua, que distinxerunt labia sua. Et quidem cum sancto sanctus eris, et cum peruerso peruerteris.

45. Sane de religiosis ac bene ordinatis monasteriis  nullus professorum meo consilio, ne arctioris quidem uite desiderio, sine licentia sui senioris egredietur  . Egressus tamen, si melius inuenterit et elegerit, meo nichilominus iam consilio non regrediatur ad inferius bonum, quod reliquerat et contempserat pre meliori: presertim si illud melius tale fuerit, quod eius prime professioni congruere uideatur. Ipse nempe uiderit, qua ratione, quaue intentione altiora seu arctiora presumpserit: nam ad inferiora iam uel remissiora, me consulente, nequaquam apostatabit: si non tamen loci prioris uicinia reuocetur, quia de noto monasterio nec retineri quis regulariter potest, nec recipi sine consensu abbatis sui . Et accipite manifestius in exemplis huius sententie rationem.

46. Forte uult aliquis de Cluniacensibus institutis ad Cisterciensium sese stringere paupertatem, eligens pre illis nimirum consuetudinibus magis Regule puritatem. Si me consulit, non consulo, si non sane id abbatis sui usurparit assensu. Quamobrem? Primo propter scandalum ipsorum quos deserit. Deinde quia certa pro dubiis relinquere tutum non est; forsitan enim hec tenere potest, illud non poterit. Tertio suspectam habeo leuitatem, qua id sepe quod facile uolumus antequam probemus, experti iam nolumus, uno prope momento idipsum et cupientes, et respuentes, tam leuiter quam et irrationabiliter. Quales utique non paucos frequenter experimur,  quia una uix hora in una uoluntate durantes, aura leuitatis impulsi, uagi et instabiles hac et illac uelut ebrii nutant; mutantque pro experimento iudicium, imo sine iudicio fluctuantes et tumultuantes, tot de se consilia presumunt, quot loca reuisunt: semper quod non habent cupientes, et quod habent fastidientes.

47. Et quomodo ego, ait aliquis, professus Regulam, non secundum Regulam cum bona queam degere conscientia? siquidem uouens, et non soluens, quid nisi peiero? Quasi non multo magis habeas inde conqueri alibi quoque, cum ceperis pure iuxta Regulam conuersari. Profecto etiam tunc: Et quanam, inquies, conscientia habitare sustineam extra domum meam priorem, que me de seculo fugientem  excepit, initiauit ad bonum, signauit in salutem; molestus fratribus, inobediens seniori, stabilitatis insuper preuaricans pactum, et primam irritam faciens fidem? uerumtamen neutra iusta querimonia est. Nam qui se ideo periurum putat, quod ad purum [al. punctum] Regulam non obseruat; uidetur mihi non satis attendere quid iurauerit. Nemo quippe cum profitetur, spondet Regulam, sed determinate secundum Regulam sui quisque conuersionem, suamque deinceps conuersationem sese pollicetur dirigere. Hec profecto huius temporis omnibus ferme monachis communis professio est. Et licet in diuersis monasteriis, diuersis et obseruantiis 519 Deo seruiatur; quandiu tamen sui quisque loci  bonos usus sollicite seruat, haud dubium quin secundum Regulam uiuat, quoniam quidem boni usus a Regula non discordant. Quisquis itaque tenet quod teneri inuenerit bonum, ubi profitetur; profecto uiuit sicut promittit: quia non aliud procul dubio quisque promittit, quam quod habere eorum pia uidetur uita, cum quibus deinceps uiuere disponit et eligit.

48. Quid enim? nunquid uerbi gratia, aut in Maiori-Monasterio usus Cluniacensium, aut isti forte illorum ritus, aut uero utrique Cisterciensium, districtionem litteratoriam profitentur? Attamen omnes secundum Regulam profitemur. Una quidem  oris ubique promissio: sed quia non una est omnibus cordis intentio, potest indubitanter sine detrimento salutis, et sine damno professionis, operis quoque non una ubique obseruatio celebrari. Sicut enim non omnes omnia tenent, etiam boni Christiani, que in Euangelio sunt, omnes tamen secundum Euangelium uiuunt : sic quoque qui secundum Regulam uiuere statuunt, etsi non ad unguem, ut dicitur, totam custodiunt, etsi qua pro sui claustri ritu uel mutant, uel pretermittunt; a regulari tamen omnino  professione non discedunt, donec tamen sobrie, et iuste, et pie, pro suorum moribus uiuere non desistunt. Denique Regula ipsa tradit octauum humilitatis gradum, »ut nichil agat monachus, nisi quod communis monasterii regula, uel maiorum cohortantur exempla .«

49. Exceptis proinde Cisterciensibus, et qui illorum forte ritu non tam uiuere secundum Regulam, quam ipsam ex integro pure ad litteram  tenere curant: de cetero neminem obedienter degentem regularis moueat solemnisque professio, in qua non fit de tota Regula promissio, in his duntaxat monasteriis, in quibus ordo et disciplina seruatur cum bonis consuetudinibus.  Salua igitur cuique sua manet in cenobiis bene ordinatis professio, tantum si sana fuerit et intentio. Ceterum qui inquietus est, et ita credere non potest; sed magis credens et cedens stimulanti conscientie exit, et querit ubi soluat quod suo in loco [al. soluat uota sua que], suo utique iudicio uouerat quidem, sed non soluerat: sicut non laudo quod egreditur, ita ut regrediatur non consulo, si tamen ad remotum ignotumque monasterium migrauerit. Cur ita? Tum propter Pauli sententiam, qua beatum manifeste pronuntiat, qui se ipsum non iudicat in eo quod probat : tum ex nostri auctoritate magistri, qui talem et suscipi iubet, et retineri; inuentum quoque bonum et utilem suasione allici, professione ligari. »Denique suadeatur,«  inquit, »ut stet .« Et ne forte prioris sui monasterii memor, remordente, ut assolet, conscientia, incipiat denuo de rupta stabilitate causari  ; generalem super huiusmodi scrupulo consolatoriam profert sententiam, dicens: Ubique enim uni Deo seruitur, uni Regi militatur.  Porro de uicino prohibet, quod iubet de peregrino: ne uicinitas inter monasteria fomes scandali, rixe materia sit, si alterutrum recipere monachos acquieuerint absque mutuo duntaxat assensu. Quod toties equidem experimur  , quoties talis uspiam monachorum susceptio plane non nisi contra decretum regulare presumitur.

520 50. Quod si etiam post hec fratris ita regulariter suscepti inquietiorem forte animum pulsauerit recordatio scandali, quod discedens fratribus, quos deseruit, fecit; et quia oporteat emendari suo reditu quod ex discessu deliquerit: prudenter aduertat qui hoc cogitat, scandalum scandalo non bene emendari. Qualis denique emendatio erit, si ut aliis scandalum tollas, alios scandalizas? Quanquam  profecto et tolerabilius scandalum illud sit, et uenialius, quod factum est intentione proficiendi in melius, quam quod facere cogitas ad deterius apostatando. Sed et ante quoque, licet non sine scandalo, tutius tuam sine dubio ad id quod putasti melius, secutus es conscientiam, quam si in priori bono et loco contra conscientiam permaneres, quanquam secure id posses: si sane hinc eamdem tuam ipsius conscientiam reddere securam posses.

51. Quapropter quod de manducante, et non manducante decernit Apostolus , usurpemus et nos in nostre huius disputatiuncule conclusione, ut et qui propria impellente conscientia suum deserit locum, ne suum  deserat uotum; non deserentem non spernat: et qui secura  conscientia fraternum scandalum timens, fratres non deserit; deserentem non iudicet. Et de his me accipite sane quod sentio respondisse, sine preiudicio sanius sentientis.



CAPUT XuII. Ad dubia quedam ex Patribus proposita respondet.

52. Item postulatis absolui uobis, cur uel beatus Gregorius nescio quem uenantium, habitum monachalem, quem pie susceperat, impieque reiecerat, non solum resumere non cegit, sed etiam omnem legitur indulsisse communionem apostate perduranti , uel sanctus Augustinus coniugii legi uotum quodammodo subiiciat continentie; ita ut in libro de uirginitate  asserere uideatur, nec celibis quidem uite propositum copule posse prescribere coniugali, quominus indissolubile maneat, etiam quod a continentibus, fallente diabolo, fracto sanctitatis uoto, initum fuerit matrimonium  . Et ad hec nichil ad presens certius breuiusque respondendum occurrit,  nisi quod ita sancti antistites sapuerunt: rectene? ipsi uiderint. Nam ego in sensibus actibusque illustrium Patrum cautus profecto sum omnino non aliud estimare, quam quod beato Apostolo teste queritur iam inter dispensatores, ut uidelicet fidelis quis inueniatur . Certus sum enim, siue in suo abundauerint sensu, siue in Dei spiritu; sicut et in ceteris, ita et in his ambos exstitisse fideles, illum in dispensando quod pre manibus erat, istum in scribendo quod senserat.

53. Quod denique queritis de quibusdam episcopis, quos sanctus idem papa Gregorius ad tempus in monasteriis pro eorum excessibus legitur reclusisse, utrumnam in suo, an in monastico interim habitu habitarint cum monachis: ego nescio, nisi  quod credibilius uidetur, nequaquam illos insignem religionis habitum suscepisse, quem non erant perpetuo habituri; sed tantum quesisse quietem in secretis monasteriorum, et opportunitatem penitentie.

54. Audire et hoc uultis a me, unde inter cetera penitentie instituta monasterialis disciplina meruerit hanc prerogatiuam, ut secundum baptisma nuncupetur  Arbitror ob perfectam mundi abrenuntiationem, ac singularem excellentiam uite spiritualis, qua preeminens 521 uniuersis uite humane generibus huiuscemodi conuersatio, professores et amatores suos Angelis similes, dissimiles hominibus facit; imo diuinam in homine reformat imaginem, configurans nos Christo instar Baptismi. Et quasi denique secundo baptizamur, dum per hoc  quod mortificamus membra nostra que sunt super terram, rursum Christum induimus, complantati denuo similitudini mortis eius. Sed et quomodo in Baptismo eruimur de potestate tenebrarum, et in regnum transferimur claritatis eterne: ita et in sancti huius secunda quadam regeneratione propositi, de tenebris eque, non unius originalis, sed multorum actualium delictorum, in lumen uirtutum euadimus,  reaptantes nobis illud Apostoli: Nox precessit, dies autem appropinquauit .



CAPUT XuIII. Morte abbatis non licere professis mutare locum.

55. Id quoque uobis insinuari precamini, an abbatis mutatio monasterium suum mutare uolentibus monachis in aliquo patrocinetur; hoc est, si in morte uel depositione prelati plus aliquid libertatis subditis relaxetur, quo utique licentius possint eo articulo temporis migrare quo uoluerint, altero necdum uidelicet substituto. Ad quod respondeo: Nequaquam. Etenim sponsio professionis quando ex more fit in oratorio, de abbatis uita non sumit terminum, sed de presentia testimonium. Profitenti  itaque modus sit sua uita, non aliena. Attendat denique quid inde Legislator ipse non solum senserit, sed et tradiderit, ut »si quando,« inquit, »aliter fecerit,« uidelicet quam promittit, »a Deo se sciat damnandum quem irridet .« Item dicit, quod nec sui iam corporis Nouitius habiturus sit potestatem; et item, »Perseuerantes,« ait, »in monasterio usque ad mortem .« Saluis igitur exceptionibus, quas superior disputatio perstrinxit, de cetero nulla liceat occasione monacho locum, cui professus est, citra suam mortem deserere; suo duntaxat arbitrio. Alioquin preuaricator est, damnationem habens quia primam fidem irritam facit.

56. Sed uos pergitis amplius sciscitari, et dicitis:  Quid si non potest nisi cum rancore perpetuo animi, ibidem manere, ob minus uidelicet regularem, minusue amabilem abbatis electionem? Subit animo nunc illud de Euangelio, quod de coniugii lege docenti discipuli Domino responderunt: Si ita est inquiunt, non expedit nubere . Magne reuera angustie. Si tenuerit exosam, nichil onerosius: si dimiserit inuitam, nichil inchristianius. Annon  simili necessitate constringitur qui nec deserere ualet locum, ne frangat uotum; nec manere in loco, ne cum rancore uiuat, et uitam perdat? Quid consulam huic? Ut discedat? Non licet propter professionem. Ut stet? Propter rancorem non expedit. Duo mihi eque inconuenientia, eque periculosa proponitis, ut quidquid respondero, uobis minime prosit. Queritis nempe qui de duobus monacho tutius sit, residere in proprio monasterio sub irregulariter electo cum rancore, an ad quietius uiuendum alio migrare. Quod quidem haud secus accipio, quam si requiratis, quanam morte perire consulam eum qui se ipsum forte perimere uult, incendio, an precipitio. Reuera namque et uritur qui in odio manet; et qui frangit propositum, in preceps ruit. Sed uos me in  hac difficultate consilii facile expeditis, cum deinde sequimini; et quatenus accipi hoc ipsum uelitis quod appellatis irregulare, aperiendo subiungitis: presertim si electionis irregularitas adeo inuoluta sit et intorta, ut licet de ea coram Deo non dubitetur, coram hominibus tamen, aut uix, aut nullatenus conuincatur. uenit nunc quoque in mentem Sapientis elogium: Occasionem querit, qui 522 uult recedere ab amico . Quonam modo uos irregularem dicitis electionem, que cassari regulariter non ualet aut reprobari? Et quidem legitur: Quod probari non potest, mihi infectum est. Sed dicitis: Et quis obediat scienter indigno, etsi non manifesto? Fratres, nonne legistis et in uestra, et in ueritatis regula: Super cathedram  Moysi sederunt Scribe et Pharisei: que dicunt, facite; secundum opera uero illorum nolite facere .



CAPUT XIX Ad alia quedam dubia paucis respondet.

57. Iam de mutandis uestibus, uel lauandis ob nocturnam illusionem, accipite breue consilium. Iuxta ritum sui loci quemque facere consulo de huiusmodi, que diuersis modis diuersis in monasteriis certum est obseruari. De his qui in pluribus monasteriis profitentur  puto satis esse responsum superius, cum de loci stabilitate disputatum est, et non est necesse ut repetam. Pretermitto et aliqua de canonibus que  uos requiritis; tum quoniam talium nostra non refert qui monachi sumus; tum quia in libris eadem ipsi facile reperire potestis, si querere non grauemini.

58. uenio ad tria illa, que in altera uestra rursum epistola continentur: ubi primum interrogatis, quidnam consulam homini, qui aduersus quempiam commotus fuerit; sed non adeo ut eum ledere ipse uelit, adeo tamen ut libenter accipiat, si quo modo aliunde ledi contigerit: sitne uidelicet tutum ita commoto accedere ad altare, an se subtrahere interim debeat, donec compescatur commotio. Nunquam  mihi contingat turbatum ad pacis accedere sacrificium; cum ira et disceptatione contingere Sacramentum, in quo Deus indubitanter est mundum reconcilians sibi. Certe non recipitur munus quodcunque meum, quod defero ad altare, nisi ante placato fratre, quem me forte lesisse meminero: quanto minus si me ipsum non pacauero prius?



CAPUT XX. Binas Pauli sententias in speciem pugnantes conciliat.

59. Quod deinde queritis de contrarietate que inesse uidetur duabus illis Pauli sententiis, Conuersatio nostra in celis est ; et, Quandiu sumus in corpore, peregrinamur a Domino : quomodo uidelicet anima eodem tempore possit, et in corpore peregrinari a Domino, et in celis simul esse cum Domino; ipse soluit Apostolus, cum alibi dicit, Ex parte cognoscimus, et ex parte prophetamus. In quantum quippe cognoscimus, tanquam presentia contemplantes, iam cum Domino sumus. In quantum adhuc tanquam de futuris prophetamus, credentes que non intelligimus, sperantes que non uidemus; a Deo peregrinamur, et in corpore. Cum autem uenerit quod perfectum est, hoc est glorie plenitudo, que in resurrectione futura est, tunc euacuabitur quod ex parte est , corporis uidelicet omnis corruptio, ex qua sine dubio contingit hec, que adhuc ex parte manet, nostra in corpore peregrinatio. Hoc  est quod in se miserabiliter, ingemiscens plangit, et ait: Infelix ego homo, quis me liberabit de corpore mortis huius?  Non queritur de corpore tantum, sed corpore mortis huius, hoc est eius que adhuc durat corruptionis: monstrans non corpus, sed corporis molestias esse causam peregrinationis. Corpus quippe quod corrumpitur, aggrauat animam  . Non corpus simpliciter, sed corpus quod corrumpitur; ut corruptio corporis oneri sit, non natura. Unde et qui intra semetipsos ingemiscunt, redemptionem exspectant corporis sui , non amissionem. Merito proinde grauati corporis necessitate, non societate, cupimus dissolui, et esse cum Christo : 523 ut id quod manet ex parte adhuc,  exsilium finiatur; et que ex parte iam cepit, celestis habitatio perficiatur.

60. Aut certe conuersatio nostra in celis est, quomodo dicit apostolus: spe enim salui facti sumus . Spe itaque iam in celestibus habitamus, cum adhuc re ipsa in terris peregrinemur et in corpore. uel aliter: Habemus et unde corpori, et unde Domino inhereamus; illud uiuificando et sensificando, illum credendo et diligendo. Neque enim presentior spiritus noster est ubi animat, quam ubi amat: nisi forte putetur esse magis ubi inuitus et ex necessitate tenetur, quam quo sponte et alacri,  fertur uoluntate. Denique ubi est thesaurus tuus ibi est et cor tuum . Item si Deum amans anima ex ipso uiuit, uti corpus ex ipsa; quo pacto, queso, presentior esse contenditur ubi dat, quam unde accipit uitam? Fons siquidem uite caritas est: nec uiuere animam dixerim, que de illo non hauserit. Haurire porro quomodo potest, nisi fuerit presens ipsi fonti, qui caritas est, que Deus est? Presens igitur Deo est qui Deum amat, in quantum amat. In quo enim minus amat, absens profecto est. In eo autem minus Deum amare conuincitur, quod carnis adhuc necessitatibus occupatur. Illa uero circa corpus occupatio quid est, nisi a Deo quedam absentatio? et absentatio quid, nisi peregrinatio? Et peregrinamur ergo a Domino, et in corpore peregrinamur:  cuius nostra nimirum et intentio prepeditur erumnis, et curis caritas fatigatur.

61. In fine secunde epistole interrogatis, quid sentiendum arbitrer de eo, quod in Euangelio nobis promittitur, Ecce enim merces uestra multa est in celis:  mirantes maxime sanctum Augustinum dixisse super hoc, non celos istos uisibiles et corporeos oportere intelligi, ne merces nostra in rebus mobilibus uolubilibusque uideatur collocari; ideoque spiritualia quedam firmamenta esse intelligenda, de quibus nescitis, ut dicitis, quid uel suspicari debeatis. Sed si attenditis quod legistis, Regnum Dei intra uos est ; et, Habitare  Christum per fidem in cordibus uestris   tanquam utique regem in regno suo; et, Non sunt condigne passiones huius temporis ad futuram gloriam que reuelabitur in nobis , non quidem que reuelabitur nobis, uelut aliquid exterius; sed in nobis, quasi intus iam manens, sed nondum, apparens: et item, Omnis gloria eius filie regis ab intus ; et, Ascendet homo ad cor altum ; sed et ascensiones in corde suo disposuit ; rursumque, Anima iusti sedes est sapientie , cuius sine dubio illa uox est, Celum mihi sedes est : si hec, inquam, hisque similia non pauca in Scripturis aduertitis, profecto studebitis ad requirendum regnum Dei et iustitiam eius, intrare potius ad uos, quam uel extra exire, uel ascendere supra.  Sed supra sane, uel extra dixerim loci positione, sicut celum a terra locum tenet exteriorem; sol, luna, et sidera superiorem. Nam eadem ipsa, que intra nos sunt subtiliori sue nature inuisibilitate, etiam supra nos sunt sublimiori excellentie dignitate, et extra quoque immensitate maiestatis. Sed altissima sunt hec, egentia utique et diligentiori disputatione, et doctiori disputatore, et opere prolixiori. Ego enim putaueram modum in his tractandis epistolarum nequaquam excessum iri: sed sermo, ut uideo, processit in longius quam speraui. Proinde uos, si placet, Librum: si placet, Epistolam nominate; nam ego siue in paucis, siue in multis, uestre debui   satisfacere uoluntati.





S. BERNARDI ABBATIS APOLOGIA AD GUILLELMUM SANCTI-THEODERICI ABBATEM  .





ADMONITIO IN OPUSCULUM u.

524 1. Nihil est quod maiorem Bernardo inuidiam conflauerit, quam liber iste, editus in monachos Cluniacenses. Ea enim erat per id tempus ipsorum existimatio, ut orbis quasi censuram aggredi uideretur, qui illos arguere tentaret; ea propagatio et multitudo, ut is agmen aduersariorum in se concitaret. Et sunt etiam nunc nonnulli, qui Bernardi hac in parte zelum quasi nimium accusent: non satis attendentes, Doctorem sanctum a Deo ita comparatum et institutum fuisse, ut Ecclesie maculas abstergeret, et monastici ordinis integritatem splendoremque restitueret, bellum indicendo uitiis, que eius puritatem suo tempore deformabant. Nunc ergo scire interest, quo titulo, quoue anno Bernardus hoc opus ediderit: an que in Cluniacensibus carpit, re ipsa uitia sint, an tolerabiles ritus: et siquidem uitia sunt, uera an supposita.

2. Quod ad titulum pertinet, Epistolam uocat Bernardus in sequenti libro, n. 15: »Iam uero Epistola, ut epistola remaneat, finienda erat,« etc. At uero in fine libri Opusculum uocat, ubi de Ogerio, qui a Bernardo discedere nolebat »absque recenti Opusculo.« Gaufridus in libro tertio de Bernardi uita, capite octauo, Apologeticum appellat: »Si feruens contra suorum, uel aliorum uitia zelus, legatur is, quem Apologeticum uocat.« Certe apologie nomine ulitur uir sanctus in epistola decima octaua ubi scripta sua Petro cardinali recensens, »Necnon et Apologiam,« inquit, »ad quemdam amicum nostrum, ubi aliqua disserui de Cluniacensibus et nostris id est Cisterciensibus obseruantiis.« uulgatum proinde Apologie titulum retinebimus ab ipso etiam auctore consecratum.

3. Ex eadem epistola decima octaua, que sub annum 1127 scripta est, condite Apologie tempus intelligitur. Et sane librum hunc unum ex primis Bernardi opusculis, et quidem tertium fuisse constat ex enumeratione Petro cardinali facta, in qua duo tantum ante Apologiam memorat, nempe librum de Humilitate, et Homilias in laudibus uirginis matris in Missus est, quibus apologiam continenter subiicit cum paucis epistolis. Itaque Apologia composita est sub annum 1125, id est sub initia regiminis Petri uenerabilis, qui Hugoni secundo succesit anno 1122, anno dimidio post Pontium, sub quo magnopere laxata fuerat Cluniacensis Ordinis disciplina regularis. Non mirum itaque, si Bernardus aliqua reprehensione digna notauit, eaque in scripta redegit rogatu Guillelmi Sancti-Theoderici abbatis, qui ex Ordine Cluniacensi censebatur. Nam cum Nigrorum monachorum cenobia fere omnia ritus Cluniacenses sectarentur: exorta semel Cisterciensium congregatione, que alios mores habebat, ea Cluniacensis Ordinis  dicebantur, ut uel ex sequente Apologia patet, in qua Guillelmum alloquens. »Ordinem uestrum« dicit nn. 1 et 30, et in eodem n. 30 monasterium Sancti Nicolai diecesis Laudunensis eidem Ordini attribuit. Hanc ergo Apologiam  Bernardus scribit rogatus a Guillelmo Cluniacensi homine; scribit, inquam, eo tempore, quo solutior erat Cluniacensium religio: sed ita libellum componit, ut primum, et quidem durius, arguat suos, id est Cistercienses, qui seuerioris uite specie Cluniacensium institutis detrahebant, sicque sanctiores religionis leges uiolabant. Ut ergo alteros alteris conciliaret sanctissimus Doctor, quid in utrisque reprehendendum sibi uidebatur in hoc libro sincere exponit; ratus, »se non aduersus Ordinem, sed pro Ordine disputare, si non Ordinem in hominibus, sed hominum uitia reprehenderet,« ex n. 15.

525 4. Neque dubitandum est ea uera esse que in Cluniacensibus notauit Bernardus, quem de his accurate edoctum fuisse, atque adeo ab omni falsi criminis suspicione immunem esse nemo non concedere debet. uerum dictorum eius ueritatem probant Statuta Petri uenerabilis abbatis Cluniacensis, qui coacto apud Cluniacum capitulo generali, pleraque eiusmodi uitia emendare conatus est, ut manifeste probant eius Statuta, que suis locis in notulas referemus. De hoc capitulo agit ad annum 1132 Ordericus uitalis, qui et ipse presens interfuit: ita enim habet in libro decimo tertio, pag. 896: »Petrus Cluniacensis abbas ueredarios et epistolas per omnes Cellas suas tune direxit, et omnes Cellarum Priores de Anglia et Italia, regnisque aliis accersiit, iubens ut dominico Quadragesime tertio Cluniaci adessent, ut precepta monastice conuersationis austeriora, quam hactenus tenuerant, audirent. Illi nimirum archimandrite suis iussis obsecundauerunt, ac ad statutum terminum ducenti Priores Cluniacum conuenerunt. In illa die mille ducenti et duodecim fratres ibi adfuerunt . . . Ille uero« Petrus »auxit ieiunia, abstulit colloquia, et infirmi corporis quedam subsidia, que illis moderata patrum hactenus permiserat reuerendorum clementia. Fratres autem assueti magistro semper obedire, contra religiosum morem nolentes ei resistere, aspera quidem imperia susceperunt: rationabiliter tamen ostenderunt, quod uenerabilis Hugo, et illius antecessores Maiolus et Odilo, arctam uite uiam tenuerunt . . . . . Austerus autem preceptor . . . . . Cistercienses, aliosque nouorum sectatores emulatus, rudibus ausis institit, et ab inceptis desistere ad presens erubuit. Postmodum tamen emollitus, subditorum arbitrio consensit,« etc. Confer eiusdem Petri uenerabilis libri primi epistolam uigesimam octauam, et aliam que inter Bernardinas relata est, ordine ducentesima uigesima nona.

5. Ex his apparet, ea, que in Cluniacensibus carpit Bernardus, uera esse: sed inter uitia non ab omnibus fuisse habita, imo quasi necessarium temperamentum infirmitatis humane. Et quidem de quibusdam id uideri possit, puta de ornatu ecclesiarum, aliarumque eiusmodi rerum, que plausibiles rationes pre se ferunt: at pleraque inter monachos tantisper moderatos tolerabilia non esse uel ipsa lectio persuadet. Sed quid, inquis, de templorum magnificentia et cultu? annon Cistercienses, imo et Bernardus ipse amplissima et ornatissima condiderunt? Hec cum audio, in mentem uenit primi illius Oratorii, a Bernardo apud Claram-uallem exstructi. Bone Deus! quam exilis, quam uilis in speciem, sed quam sua uili ipsa specie uenerandi! Aliud quidem inchoauit amplissimum, quod continendis monachis septingentis, aliisque personis sufficeret: sed omnis ornatus, preter ipsam fabrice maiestatem, expers. Et Cistercienses primitus »sculpturas uel picturas« in ecclesiis suis seu officinis monasterii penitus interdixerunt: »quia dum talibus intenditur, utilitas bone meditationis, uel disciplina religiose grauitatis sepe negligitur. Cruces tamen pictas,« sed que »lignee« essent, habebant. denique »superfluitates et curiositates notabiles in sculpturis, edificiis, pauimentis, et aliis similibus, que deformant antiquam Ordinis honestatem, et paupertati non congruunt,« reiecerunt etiam in capitulo anni 1213, ex Instit. Cisterc. parte prima, cap. 20.

6. Sed ut hec missa faciamus, magna certe ex sequenti libello consecuta est utilitas: cum non solum Cluniacenses, sed etiam alia, que ab eorum societate disparata erant monasteria, eius lectione ad meliorem frugem sese receperint, in primis Dionysianum Sugerio auctore; et tandem Cisterciensium exemplo conuocari ceperint capitula generalia Nigrorum monachorum preter Cluniacense, in quibus de emendandis monachorum uitiis actum est. Id enim Innocentio II pontifice fieri ceptum, et ab ipso approbatum fuisse constat ex litteris capituli generalis abbatum prouincie Remensis ad Adrianum III contra abbatem Latiniacensem, superius relatis, col. 813.

526 7. Sed hec satis ad illustrandam Apologiam sequentem, quam in duas partes distinguere possumus: in quarum prima corripiuntur Cistercienses, quod Cluniacensium institutis detraherent; in secunda Cluniacensium superfluitates arguuntur. Ideo duas epistolas uocat codex Maioris-Monasterii, in quo ita inscriptio legitur: »Incipit Apologeticum domni Bernardi abbatis contra Cisterciensium detractiones, ad Guillelmum abbatem, diuiditque tractatum in duas epistolas.« Premittitur epistola octogesima quarta instar prefatiuncule, quo nomine eam Bernardus designat in epistola octogesima quinta et in epistola octogesima octaua. Hoc opusculum Rotomagi primum una cum tractatu de Precepto et Dispensatione, atque libris de Consideratione, absque designatione anni uulgatum est sub hoc titulo; »Incipit libellus Bernardi abbatis de Concordantia statuum religiosorum, qui pro tempore suo erant.« Sub eodem titulo idem liber aliquando laudatur a Willelmo monacho in libro Florum ex sancto Bernardo.



PRAEFATIUNCULA

Quod me huiusmodi operam dare iubes, per quod tollendum sit scandalum de regno Dei, libenter  accipio: sed quomodo id uelis fieri, necdum satis elucet mihi. Nam illam tuam dulcissimam epistolam dulciter legens, ac dulcius relegens  intellexi quidem te uelle, ut illis qui de nobis tanquam detractoribus Cluniacensis Ordinis, conqueruntur, satisfaciam: quatenus uidelicet sciatur non esse uerum, quod male hucusque de nobis putarunt, uel putari uoluerunt. At si post hanc satisfactionem rursus uictus eorum ac uestitus superfluitatem, et cetera que subiungis, quemadmodum iniungis, carpere uoluero; et mihi uidebor contradicere, et quomodo sine scandalo facere queam, non uideo. Nisi forte, et Ordinem quidem laudabilem, et Ordinis reprehensores reprehensibiles dicam [al. doceam], et nichilominus tamen ipsius superflua reprenendam. Si hoc modo uis, aut forte aliter magis expedire uides, manda apertius; et ut ualeam quod uis, eo modo quo uis, ora instantius.  Scito tamen non modico me huiusmodi scriptitationibus  feriri detrimento: quia multum hinc mihi deuotionis subtrahitur, dum studium orationis intermittitur, presertim cum nec usus suppetat dictandi, nec otium.



527 CAPUT I. Profitetur se suosque ab obtrectatione religiosi Ordinis prorsus alienos.

uenerabili patri GUILLELMO, frater BERNARDUS, fratrum qui in Clara-ualle sunt, inutilis seruus, salutem in Domino.

1. Usque modo si qua me scriptitare iussistis, aut inuitus, aut nullatenus acquieui: non quia negligerem quod iubebar, sed ne presumerem quod nesciebam. Nunc uero noua urgente causa, pristina fugatur uerecundia, et uel perite uel imperite dolori  meo satisfacere cogor, fiduciam dante ipsa necessitate.  Quomodo namque silenter audire possum uestram huiuscemodi de nobis querimoniam, qua scilicet miserrimi hominum, in pannis et semicinctiis, de cauernis, ut ait ille , dicimur iudicare mundum; quodque inter cetera intolerabilius est, etiam gloriosissimo Ordini uestro derogare, sanctis qui in eo laudabiliter uiuunt, impudenter detrahere, et de umbra nostre ignobilitatis, mundi luminaribus insultare? Itane sub uestimentis ouium, non quidem lupi rapaces, sed pulices mordaces, imo tinee demolientes; bonorum uitam, quia palam non audemus, in occulto corrodimus; nec saltem clamorem inuectionis, sed susurrium detractionis emittimus? Si hoc ita est, utquid sine causa mortificamur tota die, estimati sumus sicut oues  occisionis?  Si ita, inquam, pharisaica iactantia ceteros homines, et  nobis meliores despicimus, quid nobis prodest tanta in nostro uictu parcitas et asperitas, in uestitu notabilis illa uilitas ac diuersitas, in opere manuum quotidiana desudatio, in ieiuniis et uigiliis iugis exercitatio, totius denique uite nostre singularis quedam atque austerio conuersatior? nisi forte omnia opera nostra facimus, ut uideamur [al. uideantur] ab hominibus, Sed dicit Christus: Amen dico uobis, receperunt mercedem suam . Nonne si in hac uita tantum in Christo sperantes sumus, miserabiliores sumus omnibus hominibus?  An uero non in hac uita tantum in Christo speramus, si de Christi seruitio temporalem  tantum gloriam querimus?

2. Miser ergo homuncio qui tanto labore et industria studeo non esse, uel potius uideri sicut ceteri hominum; minus tamen accepturus, imo grauius cruciandus, quam quilibet hominum. Siccine ergo non inueniebatur nobis uia, ut ita dicam, utcunque tolerabilior ad infernum? Si ita necesse erat, ut illo descenderemus; cur saltem illam, qua multi incedunt, uiam scilicet latam, que ducit ad mortem, non elegimus, quatenus uel de gaudio, et non de luctu, ad luctum transiremus? O quam felicius est illis, quorum non est respectus morti eorum, et firmamentum in plaga eorum, qui in labore hominum non sunt, et cum hominibus non flagellantur! qui  etsi peccatores, ac pro gaudiis temporalibus, perpetuis cruciatibus addicti, saltem abundantes in seculo obtinuerunt diuitias . ue portantibus crucem, non sicut Saluator suam, sed sicut ille Cyreneus, alienam . ue Citharedis citharizantibus, non ut illi de Apocalypsi, in citharis suis , sed uere, ut hypocrite in alicnis. ue semel, et ue iterum pauperibus superbis. ue, inquam, semel, et ue iterum, portantibus crucem Christi, et non sequentibus Christum: qui nimirum cuius passionibus participant, humilitatem sectari negligunt.

3. Duplici quippe contritione conteruntur qui 528 huiusmodi sunt, quando et hic pro temporali gloria temporaliter se affligunt, et in futuro pro interna superbia  ad eterna supplicia pertrahuntur. Laborant cum Christo, sed cum Christo non regnant: sequuntur Christum in paupertate sua, sed in gloria non consequuntur: de torrente in uia bibunt, sed non exaltabunt caput in patria: lugent nunc, sed tunc non consolabuntur. Et merito: quid enim facit superbia sub pannis humilitatis Iesu? nunquid non habet quo se palliet humana malitia, nisi unde inuoluta est infantia Saluatoris? Et quomodo intra presepium Domini simulatrix arrogantia se coarctat, ac pro uagitibus innocentie, malum inibi detractionis immurmurat? Annon illi superbissimi de Psalmo, quorum prodiit ex adipe iniquitas eorum, multo tutius operti sunt iniquitate et impietate sua , quam nos latemus sub sanctitate aliena? Quis enim magis  impius, an profitens impietatem, an mentiens sanctitatem? Nonne is qui etiam mendacium addens, geminat impietatem? Et quid dicam? uereor ne forte et ego suspectus habear, non quidem uobis, pater, non uobis, cui utique notum me noui, quantum in hac caligine homo homini innotescero potest; et specialiter de hac re scio uos non ignorare quid sentiam. Sed propter illos, qui me nec ita ut uos cognouerunt, nec sicut uobis hinc loqui soleo, loquentem audierunt, scribo uobis , ut quoniam ego per singulos ire, et singulis satisfacere nequeo, ex me habeatis, unde quod de me certissime scitis; eis pro me uerissime persuadeatis. Neque enim timec omnium oculis scribere, quidquid de hac re uobis in aure locutus  sum.



CAPUT II. Purgat se S. Bernardus, et Ordinem Cluniacensium commendat

4. Quis unquam me aduersus Ordinem illum uel coram audiuit disputantem, uel clam susurrantem? Quem unquam de Ordine illo nisi cum gaudio uidi, nisi cum honore suscepi, nisi cum reuerentia allocutus, nisi cum humilitate adhortatus sum? Dixi, et dico: Modus quidem uite est sanctus, honestus, castitate decorus, discretione precipuus, a patribus institutus, a Spiritu sancto preordinatus, animabus  saluandis non mediocriter idoneus. Egone uel damno, uel despicio, quem sic predico? Memini me aliquando in aliquibus eiusdem Ordinis monasteriis hospitio susceptum fuisse: reddat Dominus seruis suis humanitatem, quam infirmanti mihi ultra etiam quam necesse fuit, exhibuerunt; et honorem, quo me plus quoque quam dignus fui, dignati sunt. Ipsorum me commmendaui orationibus, interfui collationibus: sepe et de Scripturis, et salute animarum habui sermonem cum multis, et publice in capitulis, et priuatim in cameris. Quem unquam uel clam, uel palam aut ab illo Ordine dissuadere, aut ad nostrum ut ueniret persuadere tentaui? An non potius multos cupientes uenire repressi, uenientes et pulsantes repuli? Annon fratrem Nicolaum  ad Sanctum-Nicolaum [114 1Kb] , et uobis duos de uestris, uobis teste, remisi? Sed et duobus quibusdam eiusdem Ordinis abbatibus [115 1Kb] , quorum ne nomina prodam, ipsi eos optime nostis, et nichilominus quam amica mihi familiaritate iungantur, scitis: numquid non tamen ad alium Ordinem  migrare desiderantibus, iamiamque deliberantibus, nostrum eis dissuasorium consilium obuiauit, ac ne suas desererent cathedras effecit? Cur igitur Ordinem damnare putor, uel dicor, cui amices meos deseruire suadeo, cui suos ad nos uenientes monachos reddo, de quo et mihi orationes tam sollicite requiro, tam deuote suscipio.



529 CAPUT III. uarietatem religiosorum Ordinum nondeere pre iudicare uinculo caritatis.


5. An forte quia iuxta alium Ordinem conuersari uideor, propterea suspectus hinc habeor? Sed eadem ratione et uos nostro derogatis, quicunque aliter uiuitis. Ergo et continentes, et coniuges inuicem se damnare putentur, quod suis quique legibus in Ecclesia conuersentur. Monachi quoque ac regulares clerici sibi inuicem derogare dicantur, quia propriis ab inuicem obseruantiis separantur. Sed et Ne, et Danielem, et Iob in uno se regno pati non posse suspicemur, ad quod utique non eos uno tramite iustitie cognouimus peruenisse. Mariam denique et Martham necesse sit aut utramque, aut alteram Saluatori  displicere, cui nimirum tam dissimili studio deuotionis contendunt ambe placere. Et hac ratione in tota Ecclesia , nulla pax, nulla prorsus concordia esse putabitur. Que etenim secura quies, quis tutus in ea status inuenietur, si unus quilibet homo unum quemlibet Ordinem eligens, alios aliter uiuentes aut ipse aspernetur, aut se ab ipsis sperni suspicetur, presertim cum tenere impossibile sit uel unum hominem omnes Ordines, uel unum Ordinem omnes homines? Non sum tam hebes, ut non agnoscam tunicam Ioseph, non illius qui liberauit Aegyptum, sed qui saluauit mundum, et hoc non a fame corporis,  sed a morte simul anime et corporis. Notissima quippe est, quia polymita, id est pulcherrima uarietate distincta; sed et sanguine apparet intincta, non quidem hedi, qui peccatum significat, sed agui, qui designat innocentiam, hoc est suo ipsius, non alieno. Ipse est profecto Agnus mansuetissimus, qui coram non quidem tondente, sed occidente se obmutuit; qui peccatum non fecit, sed abstulit peccata mundi. Miserunt autem qui dicerent ad Iacob. Hanc inuenimus; uide utrum tunica filii tui sit, an non . uide et tu, Domine, utrum hec sit tunica  dilecti Filii tui. Recognosce, omnipotens Pater, eam quam fecisti Christo filio tuo polymitam, dando quidem quosdam apostolos, quosdam autem prophetas, alios uero euangelistas, alios pastores et doctores, et cetera que in eius ornatu mirifico decenter apposuisti, ad consummationem utique sanctorum, occurrentium in uirum perfectum, in mensuram etatis plenitudinis Christi . Dignare etiam, Deus, pretiosissimi purpuram sanguinis quo aspersa est, recognoscere, et in purpura preclarum insigne ac gloriosissimum indicium obedientie. Quare ergo, inquit, rubrum est uestimentum tuum? Torculur, ait, calcaui solus, et de gentibus non est uir mecum .

6. Itaque quandoquidem factus est obediens Patri  usque ad torcular crucis, quod utique solus calcauit: solum quippe brachium suum auxiliatum est ei, iuxta illud in alio loco, Singulariter sum ego, donec transeam . Iam ergo exalta eum, Deus, et da ei nomen quod est super omne nomen, ut in nomine Iesu omne genu flectatur celestium, terrestrium et infernorum . Ascendat in altum, captiuam ducat captiuitatem, donet dona hominibus . Que dona? Relinquat uidelicet sponse sue Ecclesie pignus hereditatis, ipsam tunicam suam: tunicam scilicet polymitam, eamdemque inconsutilem, et desuper contextam per totum; sed polymitam ob multorum Ordinum, qui in ea sunt, multimodam distinctionem: inconsutilem  uero propter indissolubilis caritatis indiuiduam unitatem. Quis me, inquit, separabit a caritate Christi?  Audi quomodo polymitam: Diuisiones, ait, gratiarum sunt, idem autem Spiritus; et diuisiones operationum sunt, idem uero Dominus. Deinde diuersis enomeratis carismatibus, tanquam uariis tunice coloribus, quibus constet eam esse polymitam, ut ostendat etiam esse inconsutilem, et desuper contextam per totum, adiungit: Hec autem operatur 530 unus atque idem Spiritus, diuidens singulis prout uult . Charitas quippe diffusa est in cordibus nostris per Spiritum sanctum qui datus est nobis . Non ergo diuidatur, sed totam et integram hereditario iure sortiatur Ecclesia, quia et de illa scriptum est: Astitit regina  a dextris tuis in uestitu deaurato, circumdata uarietate . Itaque diuersi diuersa accipientes dona, alius quidem sic, alius uero sic; siue Cluniacenses, siue Cistercienses, siue clerici regulares, siue etiam laici fideles, omnis denique Ordo, omnis lingua, omnis sexus, omnis etas, omnis conditio, in omni loco, per omne tempus, a primo homine usque ad nouissimum. Nam et propter hoc talaris dicta est, quod ad finem usque pertingat, dicente propheta, Non est qui se abscondat a calore eius : nimirum congruens ei cui et  facta est, qui, perhibente uidelicet alia Scriptura, et ipse attingit a fine usque ad finem fortiter, et disponit omnia suauiter .



CAPUT Iu. Se ceteros omnes Ordines caritate, unum professione tenere.

7. Omnes ergo concurramus pariter in unam tunicam, et ex omnibus constet una. Ex omnibus, inquam, una. Nam etsi ex pluribus et diuersis, una est tamen columba mea, formosa mea, perfecta mea . Alioquin nec ego solus, nec tu sine me, nec ille sine utroque: sed simul omnes sumus illa una, si tamen solliciti sumus seruare unitatem spiritus in uinculo pacis. Non, inquam, tantum Ordo  noster, aut solus uester, ad illam pertinet unam, sed noster simul et uester: nisi forte  inuicem inuidentes, inuicem prouocantes, inuicem mordeamus, et ab inuicem consumamur ; et sic non possit nos Apostolus uni illi uiro, cui despondit, uirginem castam exhibere Christo . uerumtamen illa una dicit in Canticis, Ordinauit in me caritatem : ut etsi una in caritate, diuisa tamen sit ordinatione. Quid ergo? Cisterciensis sum: damno igitur Cluniacenses? Absit! sed diligo, sed predico, sed magnifico. Cur ergo, inquis, Ordinem illum non tenes, si sic laudas? Audi. Propter hoc quod Apostolus ait: Unusquisque in ea uocatione, in qua uocatus est, permaneat . Quod si queris, cur et a principio non elegerim, si talem sciebam? respondeo: Propter id quod  rursus ait Apostolus: Omnia mihi licent, sed non omnia expediunt . Non quod scilicet Ordo sanctus et iustus non sit: sed quia ego carnalis eram, uenumdatus sub peccato ; et talem anime mee languorem sentiebam, cui fortior esset potio necessaria. Et diuersis morbis diuersa conueniunt medicamenta, et fortioribus fortiora. Fac duos homines febribus anxiari, quartanis unum, alterum tertianis. Commendet autem qui quartanis laborat, tertiano aquam, pyra, et frigida queque sumenda: cum tamen ab his ipse abstineat, uinumque et cetera calida, utpote sibi congruentia, sumat. Quis, rogo, hinc eum recte reprehendat? Si diceret ille, Cur tu aquam non bibis, quam ita laudas?  annon recte responderet: Et tibi eam fideliter tribuo, et mihi salubriter subtraho?

8. Denique requiratur [al. requiris] a me etiam, cur cum omnes Ordines laudem, omnes non teneo! Laudo enim omnes et diligo, ubicunque pie et iuste uiuitur in Ecclesia. Unum opere teneo, ceteros caritate. Faciet autem caritas  ut ne illorum quidem fructu frauder, quorum instituta non sequor. Plus aliquid dicam. Tu tibi caute age. Potest namque fieri quia frustra tu laboraueris: ut autem ego frustra diligam bonum quod operaris, fieri omnino non potest. O quanta fiducia caritatis! Alius operatur non amans, et alius amat nichil operans. Ille quidem suum opus perdit, illius uero caritas nunquam excidit. Et quid mirum, si in  hoc exsilio, peregrinante adhuc Ecclesia, quedam huiuscemodi sit pluralis, ut ita dixerim, unitas, unaque pluralitas: cum in illa quoque patria, quando iam ipsa regnabit, nichilominus forte talis aliqua dispar quodammodo equalitas futura sit? Inde etenim scriptum est: In domo Patris mei mansiones 531 multe sunt . Sicut itaque illic multe mansiones in una domo; ita hic multi ordines sunt in Ecclesia una: et quomodo hic diuisiones gratiarum sunt, idem autem Spiritus ; ita ibi distinctiones quidem gloriarum, sed una domus. Porro unitas tam hic quam ibi, consistit in una caritate; diuersitas autem hic quidem in ordinum uel operationum multifaria diuisione: illic uero in quadam meritorum notissima, sed et ordinatissima  distinctione. Intelligens denique Ecclesia hanc suam quodammodo discordem concordiam, concordemue discordiam: Deduxit me, inquit, super semitas iustitie propter nomen suum. . Ponens quippe semitas pluraliter, et iustitie singulariter; nec diuersitatem pretermisit operationum, nec unitatem operantium. Preuidens quoque et illam in celestibus discretam unitatem futuram, deuotissime leta decantat: Platee tue, Ierusalem, sternentur auro mundo, et per omnes uicos tuos Alleluia cantabitur . Audiens enim plateas et uicos, coronas et glorias diuersas intellige. In auro, quo uno metallo illa ciuitas ornata describitur. et in uno Alleluia, quod cantandum  perhibetur, dissimilium specierum similem pulchritudinem, et multarum mentium unam deuotionem attende.

9. Non igitur una tantum semita inceditur, quia nec una est mansio quo tenditur. uiderit autem quisque quacumque incedat, ne pro diuersitate semitarum ab una iustitia recedat: quoniam ad quamlibet mansionem sua quisque semita peruenerit, ab una domo Patris exsors non erit. uerumtamen ut stella ab stella differt in claritate; sic erit, ait, et resurrectio mortuorum . Nam etsi fulgebunt iusti sicut sol in regno Patris eorum: alii tamen aliis amplius, pro diuersitate meritorum. Que sane merita sciendum non sic in hoc seculo, ut in illo, facile ab homine posse discerni: quippe cum  hic tantum opera uideantur, illic etiam corda nichil impediat intueri. Siquidem radiante ubique Sole iustitie, tunc manifesta erunt abscondita cordium ; et sicut non est nunc qui se abscondat a calore eius , ita tunc non erit qui se occultet a splendore ipsius. Et de operibus quidem sepe incerta, et ob hoc periculosa sententia fertur, cum multoties minus iustitie habeant, qui magis operantur.



CAPUT u. Religiosos aliorum Ordinum emulos et obtrectatores acri stylo aggreditur.

10. Unde nunc mihi conueniendi sunt quidam de Ordine nostro, qui contra illam sententiam, Nolite ante tempus iudicare, quoadusque ueniat Dominus,  qui et illuminabit abscondita tenebrarum, et manifestabit consilia cordium ; aliis Ordinibus derogare dicuntur, et suam iustitiam solam uolentes constituere, iustitie Dei non sunt subiecti: quos profecto  nec nostri, nec cuiuspiam esse Ordinis uerius dixerim; quippe qui etsi ordinate uiuentes, superbe tamen loquentes, ciues se faciunt Babylonis, id est confusionis; imo filios tenebrarum, ipsiusque gehenne, ubi nullus ordo, sed sempiternus horror inhabitat . uobis ergo, inquam, fratres, qui etiam post auditam illam Domini de Phariseo et Publicano parabolam, de uestra iustitia [al. de uestro instituto] presumentes, ceteros aspernamini, dicitis  solos uos hominum esse iustos, aut omnibus  sanctiores; solos uos monachorum regulariter uiuere, ceteros uero Regule potius existere transgressores.

11. Primo quid ad uos de alienis seruis? Suo domino stant, aut cadunt. Quis uos constituit iudices super eos? Deinde si ita, ut dicitur, de Ordine uestro presumitis; qualis ordo est, ut antequam de suo quisque trabem eiiciat, in fratrum oculis tam curiose festucas perquirat? Qui in Regula gloriamini, cur contra Regulam detrahitis? cur contra Euangelium, ante tempus, 532 et contra Apostolum, alienos seruos iudicatis?  An Regula non concordat Euangelio uel Apostolo? alioquin Regula iam non est regula, quia non recta. Audite, et discite ordinem, qui contra ordinem aliis  Ordinibus derogatis. Hypocrita, inquit, eiice primum trabem de oculo tuo, et sic uidebis eiicere festucam de oculo fratris tui . Queris quam trabem? annon grandis et grossa trabes est superbia, qua te putans esse aliquid, cum nichil sis, insanissime tibi tanquam sanus exsultas, et aliis uanissime, trabem portans, de festucis insultas? Gratias, inquis, ego tibi, Deus, quia non sum sicut ceteri hominum, iniusti, raptores, adulteri : sequere ergo, et dic, Detractores. Neque enim minima est hec festuca inter ceteras. Quare cum tam diligenter alias enumeres, istam taces? Si pro nulla uel minima habes, audi Apostolum: Neque maledici, ait, regnum Dei possidebunt . Audi et Deum  in Psalmo comminantem: Arguam te, inquit, et statuam contra faciem tuam . Quod quia detractori loquatur, certum est ex precedentibus. Et quidem iuste ad se retorquendus, et se compellendus est intueri, qui auertens faciem suam a se, aliena potius mala, quam sua solet curiosius perscrutari.



CAPUT uI. Arguit temere iudicantes, et calumniantes modum uiuendi Cluniacensium.

12. At, inquiunt, quomodo Regulam tenent, qui pelliciis induuntur; sani carnibus, seu carnium pinguedine  uescuntur  ; tria uel quatuor pulmentaria una die quod Regula prohibet  admittunt; opus manuum, quod iubet , non faciunt: multa denique pro libitu suo uel mutant, uel augent, uel minuunt? Recte. Non possunt hec negari. Sed attendite in regulam Dei, cui utique non dissonat institutio sancti Benedicti. Regnum Dei, inquit, intra uos est , hoc est, non exterius in uestimentis aut alimentis corporis, sed in uirtutibus interioris hominis. Unde Apostolus, Regnum Dei non est esca et potus, sed iustitia, et pax, et gaudium in Spiritu sancto : et rursus, Regnum Dei non est in sermone, sed in uirtute . De corporalibus itaque obseruantiis fratribus calumniam struitis; et que maiora  sunt regule, spiritualia scilicet instituta, relinquitis, camelumque glutientes, culicem liquatis? Magna abusio! Maxima cura est, ut corpus regulariter induatur, et contra regulam suis uestibus anima nuda deseritur. Cum tanto studio et tunica, et cuculla corpori procurentur, quatenus cui deerunt, monachus non putetur: cur similiter spiritui pietas et humilitas, que profecto spiritualia indumenta sunt, non prouidentur? Tunicati et elati abhorremus pellicias! tanquam non melior sit pellibus inuoluta humilitas, quam tunicata superbia: presertim cum et Deus tunicas pelliceas primis hominibus fecerit ; et Ioannes in eremo zona pellicea lumbos accinxerit ; et ipse tunicarum institutor in solitudine, non tunicis, sed pellibus sese  induerit. Repleti deinde uentrem faba, mentem superbia, cibis damnamus saginatos! quasi non melius sit exiguo sagimine ad usum uesci, quam uentoso legumine usque ad ructum exsaturari: precipue cum et Esau non de carne, sed de lente sit reprehensus ; et de ligno Adam, non de carne damnatus ; et Ionathas ex gustu mellis, non carnis, morti adiudicatus : econtra uero Elias innoxie carnem comederit ; Abraham gratissime carnibus Angelos pauerit , et de ipsis sua fieri sacrificia Deus preceperit . Sed et satius est modico uino uti propter infirmitatem, quam multa aqua ingurgitari per auiditatem: quia  et Paulus Timotheo modico utendum uino consuluit ; et Dominus ipse bibit, ita ut uini potator appellatus sit ; Apostolis quoque bibendum dedit; insuper et ex eo Sacramenta sui sanguinis condidit : cum econtrario aquam ad nuptias bibi non passus sit , et ad aquas contradictionis 533 populi murmur terribiliter castigauerit ; Dauid quoque aquam, quam desiderauerat, potare timuerit ; uirique illi Gedeonis, qui pre auiditate toto corpore prostrato de flumine biberunt, digni ad prelium ire non fuerint ,  Iam uero de labore manuum quid gloriamini, cum et Martha laborans increpata, et Maria quiescens laudata sit ; et Paulus aperte dicat: Labor corporis ad modicum ualet, pietas autem ad omnia?  Optimus labor, de quo propheta dicebat: Laboraui in gemitu meo : et de quo alibi, Memor fui Dei, et delectatus sum, et exercitatus sum. Ac ne corporale intelligas exercitium, Et defecit, inquit, spiritus meus . Ubi autem non corpus, sed spiritus fatigatur, spiritualis procul dubio labor intelligitur.



CAPUT uII. Spiritualis exercitatio fructuosior corporali.

13. Quid ergo, inquis? Siccine illa spiritualia persuades, ut etiam hec, que ex Regula habemus, corporalia  damnes? Nequaquam: sed illa oportet agere, et ista non omittere. Alioquin cum aut ista omitti necesse est, aut illa; ista potius omittenda sunt, quam illa. Quanto enim spiritus corpore melior est, tanto spiritualis quam corporalis exercitatio fructuosior. Tu ergo cum de horum obseruatione elatus, aliis eadem non obseruantibus derogas, nonne te magis transgressorem Regule indicas, cuius licet minima quedam tenens, meliora deuitas, de quibus Paulus: Aemulamini, ait, carismata meliora?  Detrahendo quippe fratribus, in quo temetipsum extollis, perdis humilitatem; in quo alios deprimis, caritatem: que sunt procul dubio carismata meliora. Tu tuum corpus multis et nimiis laboribus  atteris, ac regularibus asperitatibus mortificas membra tua que sunt super terram. Bene facis. Sed quid si ille quem similiter non laborantem diiudicas, modicum quidem habeat de hac, que ad modicum est utilis, corporali uidelicet exercitatione; amplius autem quam tu de illa, que ad omnia ualet, id est pietate? Quis, queso, uestrum Regulam melius tenet? Annon melius qui melior? Quis uero melior, humilior an fatigatior? Annon is qui a Domino didicit mitis esse et humilis corde , qui et cum Maria optimam partem elegit, que non auferetur ab eo? 

14. Quod si Regulam ab omnibus qui eam professi sunt, sic ad litteram tenendam censes, ut nullam omnino dispensationem admitti patiaris, audacter  dico, nec tu eam, nec ille tenetis. Nam etsi ille quantum quidem pertinet ad obseruationes corporeas, in pluribus offendit, impossible est tamen te quoque uel in uno non transgredi. Scis autem quia in uno offendit, omnium est reus. Sin uero concedas aliqua posse mutari dispensatorie, procul dubio et tu illam tenes, et ille, quanquam dissimiliter: nam tu quidem districtius, at ille fortasse discretius. Neque hoc dico, quia hec exteriora negligenda sint; aut qui se in illis non exercuerit, mox ideo spiritualis efficiatur: cum potius spiritualia  nisi per ista, aut uix, aut nullatenus uel acquirantur, uel obtineantur, sicut scriptum est, Non prius quod spirituale, sed quod animale; deinde quod spirituale .  Sicut nec Iacob, nisi prius cognita Lia, desideratos Rachelis amplexus meruit obtinere. Unde rursus in psalmo, Sumite psalmum, et date tympanum : quod est dicere, Sumite spiritualia, sed prius date corporalia. Optimus autem ille, qui discrete et congrue et hec operatur, et illa.

15. Iam uero epistola, ut epistola remaneat, finienda erat, quandoquidem et nostros  satis, quantum potui, stylo corripui; et me quoque ab huiusmodi falsa suspicione purgaui, ut debui. Sed quoniam dum nostris minime parco, nonnullis de uestris nimium, in quibus non decet, uideor assentire; pauca que et uobis displicere cognoui, et omnibus bonis uitanda esse non dubito, necessarium  reor subiungere: 534 que quidem etsi fieri uidentur in Ordine, absit tamen ut sint de Ordine! Nullus quippe ordo quidpiam recipit inordinatum: quod uero inordinatum est, ordo non est. Unde non aduersum Ordinem, sed pro Ordine disputare putandus ero, si non Ordinem in hominibus, sed hominum uitia reprehendo. Et quidem diligentibus Ordinem in hac re molestum me fore non timeo: quinimo gratum procul dubio accepturi sunt, si persequimur quod et ipsi oderunt. Si quibus uero displicuerit, ipsi se manifestant, quia Ordinem non diligunt, cuius utique corruptionem, id est uitia, damnari nolunt. Ipsis itaque illud Gregorianum respondeo: »Melius est ut scandalum oriatur, quam ueritas relinquatur.« 



CAPUT uIII. Cluniacensium uitia, uirtutum nomine palliata, perstringit.


16. Dicitur, et ueraciter creditur, sanctos patres illam uitam instituisse; et ut in ea plures saluarentur, usque ad infirmos Regule temperasse rigorem, non Regulam destruxisse. Absit autem ut credam, tantas eos, quantas uideo in plerisque monasteriis, uanitates ac superfluitates precepisse, uel concessisse. Miror etenim unde inter monachos tanta intemperantia in comessationibus et potationibus, in uestimentis et lectisterniis, et equitaturis, et construendis edificiis inolescere potuit: quatenus ubi hec studiosius, uoluptuosius, atque effusius fiunt,  ibi ordo melius teneri dicatur, ibi maior putetur religio. Ecce enim parcitas putatur auaritia, sobrietas austeritas creditur, silentium tristitia reputatur. Econtra remissio discretio dicitur; effusio, liberalitas; loquacitas, affabilitas; cachinnatio, iucunditas; mollities uestimentorum et equorum fastus, honestas; lectorum superfluus cultus, munditia. Cumque hec alterutrum impendimus, caritas appellatur. Ista caritas destruit caritatem, hec discretio discretionem confundit. Talis misericordia crudelitate plena est, qua uidelicet ita corpori seruitur, ut anima iuguletur. Que etenim caritas est, carnem diligere, et spiritum negligere? queue discretio totum dare corpori, et anime nichil? qualis uero misericordia, ancillam reficere, et dominam interficere? Nemo  pro huiusmodi misericordia speret se consequi misericordiam, que misericordibus promittitur in Euangelio, ueritatis ore dicentis, Beati misericordes quoniam ipsi misericordiam consequentur : sed certissime potius penam exspectet, quam tali, ut ita dicam, impio misericordi sanctus Iob magis prophetizando, quam affectando imprecatur, Non sit, inquiens, in recordatione, sed conteratur quasi lignum infructuosum. Digne plane retributionis causam mox subinfert satis idoneam, dicens: Pauit enim sterilem, et que non parit, et uidue non benefecit .

17. Inordinata profecto atque irrationabilis misericordia est, sterilis et infructuose carnis  adimplendis inuigilare desideriis, et de anime cura Sapientis saluberrimum non curare consilium, admonentis atque dicentis: Miserere anime tue placens Deo . Bona misericordia, misereri anime tue; nec potest non mereri misericordiam, qua fit ut placeas Deo. Alias autem non est misericordia, sicut iam dixi, sed crudelitas; non est caritas, sed iniquitas; non discretio, sed confusio, sterilem que non parit pascere, id est, inutilis carnis concupiscentiis inseruire; et uidue nil boni facere, anime uidelicet excolendis uirtutibus nullam operam dare. Que utique, licet Sponso interim sit uiduata celesti, sensus tamen de  Spiritu sancto concipere et parere non desinit immortales; qui uidelicet incorruptibilis celestisque hereditatis ualeant esse capaces, sed si pium habeant studiosumque cultorem.

18. Sub hac tamen abusione iam fere ubique sic pro ordine tenentur, fere iam ita ab omnibus sine querela 535 atque irreprehensibiliter obseruantur; quanquam dissimiliter. Nonnulli quippe his omnibus tanquam non utentes utuntur; et ideo aut cum nulla offensa, aut cum minima. Aliquanti quippe hec agunt ex simplicitate, aliquanti ex caritate, aliquanti ex necessitate. Quidam namque simpliciter ista tenent, quoniam sic eis precipitur; parati aliter agere, si aliter preciperetur. Quidam autem ne discorditer uiuant ab eis cum quibus habitant; sectantes  in his, non suam libidinem, sed aliorum pacem. Alii uero, quia resistere non ualent multitudini contradicentium, qui hec utique tanquam pro Ordine libera uoce defendunt; et quoties isti aliqua, prout ratio dictat, restringere uel mutare incipiunt illi, mox tota eis auctoritate resistunt.



CAPUT IX. Eorumdem intemperantiam comparat cum antiquorum monachorum parcimonia.

19. Quis in principio, cum Ordo cepit monasticus, ad tantam crederet monachos inertiam deuenire? O quantum distamus ab his qui in diebus Antonii exstitere monachi! Siquidem illi cum se inuicem per tempus ex caritate reuiserent, tanta ab inuicem auiditate panem animarum percipiebant, ut corporis  cibum penitus obliti, diem plerumque totum ieiunis uentribus, sed non mentibus transigerent. Et hic erat rectus ordo, quando digniori parti prius inseruiebatur: hec summa discretio, cum amplius sumebat que maior erat: hec denique uera caritas, ubi anime, quarum caritate Christus mortuus est, tanta sollicitudine refocillabantur. Nobis autem conuenientibus in unum, ut uerbis Apostoli utar, iam non est dominicam cenam manducare . Panem quippe celestem nemo est qui requirat, nemo qui tribuat. Nihil de Scripturis, nihi! de salute agitur animarum; sed nuge, et risus, et uerba proferuntur in uentum. Inter prandendum quantum fauces dapibus, tantum aures pascuntur rumoribus: quibus totus intentus, modum nescias in edendo.

 20. Interim autem fercula ferculis apponuntur: et pro solis carnibus, a quibus abstinetur, grandia piscium corpora duplicantur. Cumque prioribus fueris satiatus, si secundos attigeris, uideberis tibi necdum gustasse priores [al. pisces]. Tanta quippe accuratione et arte coquorum cuncta apparantur, quatenus quatuor aut quinque ferculis deuoratis, prima non impediant nouissima, nec satietas minuat appetitum. Palatum quippe, dum nouellis seducitur condimentis, paulatim dissuescere cognita, et ad succos extraneos, ueluti adhuc ieiunum, auide renouatur in desideria. uenter quidem, dum nescit [al. uescitur]. operatur, sed uarietas tollit fastidium. Quia enim puras, ut eas natura creauit, epulas fastidimus, dum  alie aliis multifarie permiscentur, et spretis naturalibus, quos Deus indidit rebus, quibusdam adulterinis gula prouocatur saporibus; transitur nimirum meta necessitatis, sed necdum delectatio superatur. Quis enim dicere sufficit, quot modis  sola oua uersantur et uexantur, quanto studio euertuntur, subuertuntur, liquantur, durantur, diminuuntur; et nunc quidem frixa, nunc assa, nunc farsa, nunc mistim, nunc singillatim apponuntur? Utquid autem hec omnia, nisi ut soli fastidio consulatur? Ipsa deinde qualitas rerum talis deforis apparere curatur, ut non minus aspectus, quam gustus delectetur: et cum iam stomachus crebris ructibus repletum se indicet, necdum tamen curiositas satiatur. Sed dum oculi coloribus, palatum saporibus  illiciuntur, infelix stomachus, cui nec colores lucent, nec sapores demulcent, dum omnia suscipere cogitur, oppressus magis obruitur quam reficitur.

21. Iam uero de aque potu quid dicam, quando ne 536 ullo quidem pacto uinum aquatum admittitur? Omnes nimirum, ex quo monachi sumus, infirmos stomachos habemus, et tam necessarium Apostoli de utendo uino consilium merito non negligimus, modico tamen, quod ille premisit , nescio cur pretermisso. Et utinam uel solo, cum etiam purum est, contenti essemus! Pudet dicere, sed magis pudeat actitari; et, si pudet audiri, non pudeat emendari. uideas uno in prandio ter, uel quater, semiplenum calicem reportari: quatenus diuersis uinis magis odoratis, quam potatis, nec tam  haustis quam attactis, sagaci probatione et celeri cognitione unum tandem e pluribus, quod fortius sit, eligatur. Quale est autem illud, quod nonnulla monasteria ex more obseruare dicuntur, in magnis uidelicet festis uina delibuta melle, pigmentorum respersa pulueribus  , in conuentu bibere? Nunquid et hoc fieri dicemus propter infirmitatem stomachi? Ego uero ad nichil aliud ualere uideo, nisi ut uel amplius bibatur, uel delectabilius. Sed cum uene fuerint uino ingurgitate, toto in capite palpitantes, sic surgenti a mensa quid aliud libet, nisi dormire? Si autem ad uigilias surgere indigestum cogis, non cantum, sed planctum potius extorquebis.

22. Cum uero ad lectum deuenero, requisitus incommodum plango, non crapule peccatum, sed  quod manducare non queo. Ridiculum uero  quod relatum est mihi a pluribus, qui hoc se pro certo scire dicebant, reticendum esse non arbitror. Aiunt enim incolumes ac ualidos iuuenes conuentum solere deserere, in domo se infirmorum, qui non sunt infirmi, collocare; carnium esu  non quidem corporis infirmantis ruinas reficere pro incommodo, sed carnis luxuriantis curam perficere in desiderio  . Rogo, que est hec securitas, inter frendentium undique hostium fulgurantes hastas et circumuolantia spicula, tauquam finito iam bello et triumphato aduersario, proiicere arma, et aut prandiis  incubare longioribus, aut nudum molli uolutari in lectulo? Quid hoc ignauie est, o boni milites? Sociis in sanguine et cede uersantibus, uos aut cibos diligitis delicatos, aut somnos capitis matutinos? Aliis, inquam, nocte et die cura peruigili festinantibus redimere tempus, quoniam dies mali sunt; uos econtrario et longas noctes dormitando consumitis, et dies fabulando ducitis otiosos? An dicitis, Pax, et non est pax? cur uel non uerecundamini ad exprobrationem apostolice indignationis? Nondum enim, ait, restitistis usque ad sanguinem . Imo iam ad eiusdem terribilis ualde comminationis tonitruum cur non expergiscimini? Cum dixerint, inquit, Pax et securitas; tunc repentinus eis superueniet  interitus, sicut dolor in utero habentis, et non effugient . Delicata nimis medicina est, prius alligari quam uulnerari, membrum non percussum plangere, et necdum suscepto ictu admouere  manum, fouere unguento ubi non dolet, emplastrum adhibere ubi cesura non est.

23. Ad discernendum deinde inter sanos et male habentes, baculos in manibus portare iubentur egrotantes, plane necessarios: ut quam pallor in uultu, maciesque non indicat, baculus sustentans mentiatur inualetudinem. Ridendas, an lugendas dixerim huiusmodi ineptias? Sic Macarius uixit? sic Basilius docuit? sic Antonius instituit? sic patres in Aegypto conuersati sunt? sic denique sancti Odo, Maiolus, Odilo, Hugo, quos se sui utique Ordinis principes et preceptores habere gloriantur, aut tenuerunt, aut teneri censuerunt? Sed hi omnes, si sancti, imo quia sancti fuerunt, a sancto Apostolo non dissenserunt, qui nimirum ita loquitur: Habentes uictum  ei uestitum, his contenti sumus . Nobis autem est pro uictu satietas, nec uestitum appetimus, sed ornatum.



537 CAPUT X. uestium ornatum luxumque in eisdem persequitur.

24. Queritur ad induendum, non quod utilius, sed quod subtilius inueniatur: non quod repellat frigus, sed quod superbire compellat: non denique iuxta Regulam, »quod uilius comparari potest« , sed quod uenustius, imo uanius ostentari. Heu me miserum qualemcunque monachum! cur adhuc uiuo uidere ad id deuenisse Ordinem nostrum, Ordinem scilicet qui primus fuit in Ecclesia, imo a quo cepit Ecclesia; quo nullus in terra similior angelicis ordinibus, nullus uicinior  ei que in celis est Ierusalem mater nostra, siue ob decorem castitatis, siue propter caritatis ardorem; cuius Apostoli institutores, cuius hi, quos Paulus tam sepe sanctos appellat, inchoatores exstiterunt? Et quidem inter illos cum nichil quod suum esset quispiam retinuisset, diuidebatur, ut scriptum est, singulis, prout cuique opus erat: non igitur quod quisque pueriliter gestire [al. gestare] poterat. Sane ubi tantum quod opus erat accipiebatur, ibi nichil procul dubio otiosum admittebatur: quanto magis nichil curiosum? quanto magis nichil superbum? Quod, inquit, opus erat; hoc est quantum ad indumenta, quod et nuditatem tegeret, et frigus repelleret. Putasne ibi cuiquam galabrunum aut isembrunum   querebatur ad induendum; cuiquam ducentorum solidorum mula parabatur ad equitandum? Putasne, inquam, cuiuspiam ibi lectulum opertorium cattinum  , aut discolor barricanus  operiebat, ubi  singulis diuidebatur tantum, prout cuique opus erat? Non illic arbitror ualde curatum fuisse de pretio, de colore, de cultu uestimentorum, ubi tam indefessum inerat studium in concordia morum, animorum coherentia, profectuque uirtutum. Multitudinis, inquit, credentium erat cor unum, et anima una .

25. Ubi nunc illud unanimitatis exercitium? Fusi sumus exterius, et de regno Dei quod intra nos est, relictis ueris ac perennibus bonis, foris querimus uanam consolationem de uanitatibus et insaniis falsis: ac iam religionis antique non solum uirtutem amisimus, sed nec speciem retinemus. Ecce enim ipse habitus noster , qui humilitatis esse solebat insigne, a monachis temporis nostri in signum gestatur superbie. uix iam in  nostris prouinciis inuenimus, quo uestiri dignemur. Miles et monachus ex eodem panno partiuntur sibi cucullam et chlamydem. Quiuis de seculo, quantumlibet honoratus, etiamsi rex, etiamsi imperator ille fuerit, non tamen nostra horrebit indumenta, si suo sibi modo preparata fuerint et aptata.

26. Ceterum in habitu, inquis, non est religio, sed in corde. Bene. At tu quando cucullam empturus lustras urbes, fora circuis, percurris nundinas, domos scrutaris negotiatorum, cunctam euertis singulorum supellectilem, ingentes explicas cumulos pannorum, attrectas digitis, admoues oculis, solis apponis radio; quidquid grossum, quidquid pallidum occurrerit, respuis; si quid autem sui puritate ac nitore placuerit, illud mox quantolibet pretio satagis tibi  retinere: rogo te, ex corde facis hec, an simpliciter? Cum denique contra Regulam, non quod uilius occurrerit, sed studiosissime queris, quod quia rarius inuenitur, pretiosius emitur; ignorans facis hec, an ex industria? Ex cordis thesauro sine dubio procedit, quidquid 538 foris apparet uitiorum. uanum cor uanitatis notam ingerit corpori; et exterior superfluitas interior is uanitatis indicium est. Mollia indumenta animi mollitiem indicant. Non tanto curaretur corporis cultus, nisi prius neglecta fuisset mens inculta uirtutibus.



CAPUT XI. De causa cur superiores subditorum uitia non corrigant. Luxum et splendidum prelatorum apparatum perstringit.


27. Miror autem, cum Regula dicat, ad magistrum respicere quidquid a discipulis delinquitur ; et Dominus per prophetam sanguinem in peccato morientium de manu pastorum requirendum esse minetur , quomodo abbates nostri patiantur fieri talia; nisi forte  nemo fidenter reprehendit, in quo se esse irreprehensibilem non confidit. Siquidem humanitatis est omnium, in quo sibi quisque indulget, aliis non uehementer irasci. Dicam, dicam; presumtuosus dicar, sed uerum dicam. Quomodo lux  mundi obtenebrata est? quomodo sal terre infatuatum est? Quorum nobis uita, uia uite debuit esse, dum exemplum in suis actibus ostendunt superbie, ceci facti sunt duces cecorum. Quod enim  specimen humilitatis est, cum tanta pompa et equitatu incedere, tantis hominum crinitorum stipari obsequiis; quatenus duobus episcopis unius abbatis multitudo sufficiat? Mentior, si non uidi abbatem sexaginta equos, et eo amplius in suo ducere comitatu  . Dicas, si uideas eos transeuntes, non patres esse monasteriorum, sed dominos castellorum; non rectores animarum, sed principes prouinciarum. Tum deinde gestari iubentur mappule, scyphi, bacini, candelabra, et mantice suffarcinate, non stramentis, sed ornamentis lectulorum. uix  denique quatuor leucis a sua quispiam domo recedit, nisi cum tota supellectili sua, tanquam sit uel iturus ad exercitum, uel transiturus per desertum, ubi non ualeant inueniri necessaria. Annon posset eodem uasculo et aqua manibus uergi, et uinum bibi? Annon posset ardens lucere lucerna, nisi in tuo quod portas candelabro, et hoc aureo, uel argenteo? Annon posset dormiri, nisi super uarium stratum, aut sub peregrino coopertorio? Annon unus aliquis minister posset et iumentum ligare, et ad mensam seruire, et lectulum preparare? Nunc ergo tante multitudini garsionum ac iumentorum, cur, uel ad solatium mali, nobiscum non ferimus necessaria, quatenus hospites non grauemus?



CAPUT XII. Luxum et abusum in templis et oratoriis exstruendis, ornandis, pingendis, arguit.


28. Sed hec parua sunt: ueniam ad maiora, sed ideo uisa minora, quia usitatiora. Omitto oratoriorum immensas altitudines, immoderatas longitudines, superuacuas latitudines, sumptuosas depolitiones, curiosas depictiones: que dum orantium in se retorquent aspectum, impediunt et affectum, et mihi quodammodo representant antiquum ritum Iudeorum. Sed esto, fiant hec ad honorem Dei. Illud autem interrogo monachus monachos, quod in gentilibus gentilis arguebat:

Dicite , pontifices, in sancto quid facit aurum? 
 Ego autem dico: Dicite, 539 pauperes: non enim attendo uersum, sed sensum; dicite, inquam, pauperes, si tamen pauperes, in sancto quid facit aurum? Et quidem alia causa est episcoporum, alia monachorum. Scimus namque, quod illi sapientibus et insipientibus debitores cum sint, carnalis populi deuotionem, quia spiritualibus non possunt, corporalibus excitant ornamentis. Nos uero qui iam de populo exiuimus; qui mundi queque pretiosa ac speciosa pro Christo reliquimus; qui omnia pulchre lucentia, canore mulcentia, suaue olentia, dulce sapientia, tactu placentia, cuncta denique oblectamenta corporea arbitrati sumus  ut stercora, ut Christum lucrifaciamus: quorum, queso, in his deuotionem excitare intendimus? Quem, inquam, ex his fructum requirimus? stultorum admirationem, an simplicium oblationem [al. oblectationem]? An quoniam commisti sumus inter gentes, forte didicimus opera eorum, et seruimus adhuc sculptibilibus eorum?

28. Et ut aperte loquar, an hoc totum facit auaritia, que est idolorum seruitus, et non requirimus fructum, sed datum? Si queris, quomodo? Miro, inquam, modo. Tali quadam arte spargitur es, ut multiplicetur. Expenditur ut augeatur, et effusio copiam parit. Ipso quippe uisu sumptuosarum, sed mirandarum uanitatum, accenduntur homines magis ad offerendum quam ad orandum. Sic opes opibus  hauriuntur, sic pecunia pecuniam trahit: quia nescio quo pacto, ubi amplius diuitiarum cernitur, ibi offertur libentius. Auro tectis reliquiis saginantur oculi, et loculi aperiuntur. Ostenditur pulcherrima forma sancti uel sancte alicuius, et eo creditur sanctior, quo coloratior. Currunt homines ad osculandum, inuitantur ad donandum; et magis mirantur pulchra, quam uenerantur sacra. Ponuntur dehinc in ecclesia gemmate, non corone  , sed rote, circumsepte lampadibus, sed non minus fulgentes insertis lapidibus. Cernimus et pro candelabris arbores quasdam erectas, multo eris pondere, miro artificis opere fabricatas, nec magis coruscantes superpositis lucernis quam suis gemmis. Quid, putas,  in his omnibus queritur? penitentium compunctio, an intuentium admiratio? O uanitas uanitatum, sed non uanior quam insanior! Fulget ecclesia in parietibus, et in pauperibus eget. Suos lapides induit auro, et suos filios nudos deserit. De sumptibus egenorum seruitur oculis diuitum. Inueniunt curiosi quo delectentur, et non inueniunt miseri quo sustententur. Utquid saltem sanctorum imagines non reueremur, quibus utique ipsum, quod pedibus conculcatur, scatet pauimentum? Sepe spuitur in ore angeli, sepe alicuius sanctorum facies calcibus tunditur transeuntium. Et si non sacris his imaginibus, cur uel non parcitur pulchris coloribus? Cur decoras quod mox fedandum est? cur depingis quod necesse est conculcari? Quid ibi ualent uenuste  forme, ubi puluere maculantur assiduo? Denique quid hec ad pauperes, ad monachos, ad spirituales uiros? Nisi forte et hic aduersus memoratum iam pete uersiculum propheticus ille respondeatur: Domine, dilexi decorem domus tue, et locum habitationis glorie tue . Assentio: patiamur et hec fieri in ecclesia: quia etsi noxia sunt uanis et auaris, non tamen simplicibus et deuotis.

29. Ceterum in claustris coram legentibus fratribus  quid facit illa ridicula monstruositas, mira quedam deformis formositas, ac formosa deformitas? Quid ibi immunde simie? quid feri leones? quid monstruosi centauri? quid semihomines? quid maculose tigrides? quid milites pugnantes? quid uenatores tubicinantes? uideas sub uno capite multa corpora, et rursus in uno corpore capita multa. Cernitur hinc in quadrupede cauda serpentis, illinc in pisce caput quadrupedis. Ibi bestia prefert equum, capram trahens retro dimidiam; 540 hic cornutum animal equum gestat posterius. Tam multa denique, tamque mira diuersarum formarum ubique uarietas apparet, ut magis legere libeat in marmoribus quam in codicibus, totumque diem occupare singula ista mirando, quam in lege Dei meditando.  Proh Deo! si non pudet ineptiarum, cur uel non piget expensarum?



CAPUT XIII. Modos et media mutue caritatis et pacis fouende summatim colligit, denique transfugas instabilitatis notat.

30. Multa quidem et alia suggerebat addenda larga materia; sed auellit me et propria satis anxia occupatio, et tua, frater Ogeri  , nimis festina discessio, qui uidelicet nec morari diutius acquiescis, nec abire tamen uis absque recenti opusculo. Facio itaque quod uis, et te dimitto, et sermonem breuio: presertim quia utiliora sunt pauca in pace, quam multa cum scandalo! Et utinam hec pauca scripserim sine scandalo. Enimuero uitia carpens, scio me  offendere uitiosos. Potest tamen fieri, uolente Deo, aliquibus quos me timeo exasperasse, potius placiturum esse, sed si desinant esse uitiosi: si uidelicet, et districtiores desinant esse detractores, et remissiores amputent superfluitates; si sic quisque bonum teneat quod tenet, ut alium aliud tenentem non iudicet; si qui accepit iam esse bonus, non inuideat melioribus; et qui sibi uidetur agere melius, bonum non spernat alterius: si qui districtius uiuere possunt, eos qui non possunt nec aspernentur, nec emulentur; et qui non possunt, eos qui possunt sic mirentur, ut temere non imitentur. Sicut enim non licet his, qui maius aliquid forte uouerunt, ad id quod minus est descendere, ne apostatentur: sic non omnibus expedit de bonis minoribus ad maiora  transire, ne precipitentur.

31. Scio quippe nonnullos de aliis et congregationibus, et institutionibus, ad nostrum Ordinem peruolasse, pulsasse, intrasse: qui hoc quidem agendo, et suis scandala reliquerunt, et nobis nichilominus attulerunt, dum quantum illos sua temeraria discessione, tantum nos turbarunt sua misera conuersatione. Et quoniam superbe spreuerunt quod tenebant, et temere presumpserunt quod non  ualebant; digno Deus exitu eorum tandem patefecit ignauiam: quia et impudenter deseruerunt quod imprudenter arripuerant, et turpiter redierunt ad id quod leuiter deseruerant. Cum enim claustra nostra suis potius Ordinis impatientia, quam desiderio nostri expetierint; ostendunt quod sunt, dum a uobis ad nos, a nobis ad uos instabili leuitate peruolantes, et nobis, et uobis, et omnibus bonis scandalum faciunt. Quanquam ergo nonnullos eorum nouerimus, qui et fortiter Deo auctore ceperunt, et ipso protectore fortius perseuerant; securius est tamen ut perseueremus in bono quod cepimus, quam quod  incipiamus ubi non perseueremus; et hoc pariter omnes studeamus, quo secundum Apostoli consilium omnia nostra in caritate fiant . Hec est nostra de nostro, et de uestro Ordine sententia; hec nostris et uestris, hec non de uobis, sed uobis me solere dicere, nullus melius mihi testis erit quam uos, et si quis me nouit sicut uos. Que in uestris laudabilia sunt, laudo et predico: si que reprehendenda sunt, ut emendentur, uobis et aliis amicis meis suadere soleo. Hoc non est detractio, sed attractio. Quod ut nobis a uobis semper fiat, omnino precor et supplico. ualete.





S. BERNARDI ABBATIS DE LAUDE NOuAE MILITIAE AD MILITES TEMPLI LIBER.





541 ADMONITIO IN OPUSCULUM uI.

1. Liber subiectus in codicibus antiquis hunc prefert titulum, »Incipit prologus sancti Bernardi abbatis in libello ad Milites Templi:« et post prologum, »Incipiunt capitula de laude noue Militie:« que omnino sunt tredecim, ut in editis nostris, ubi titulos ex mente auctoris retinuimus. Liber iste a Gaufrido in libro tertio de uita Bernardi, capite octauo, »Exhortatorius sermo ad Milites Templi« uocatur. »Quam uero fidelis,« inquit, »cuiuslibet pie conuersationis commendator exstiterit et adiutor, exhortatorius ad Milites Templi Sermo declarat.« Ita ergo huiusce libri titulus institui potest: »Liber ad Milites Templi, de laude noue Militie.«

2. »Hugoni« tamen »militi Christi et magistro Militie Christi« inscriptus est prologus: sed perinde est Magistro Militie, atque omnibus Militibus librum nuncupasse. Dicti sunt Fratres Templi ex eo, quod concessu Balduini regis iuxta Templum Domini primo consederint, teste Guillelmo archiepiscopo Tyrensi in libro duodecimo, capite septimo, ubi eorum originem describit ad annum 1118. »Eodem anno,« inquit, »quidam nobiles uiri de equestri ordine, Deo deuoti, religiosi, et timentes Deum, in manu domini patriarche Christi seruitio se mancipantes, more canonicorum regularium, in castitate, et obedientia, et sine proprio, uelle perpetuo uiuere professi sunt. Inter quos primi et precipui fuerunt uiri uenerabiles, Hugo de Paganis, et Gaufredus de Sancto-Aldemaro: quibus quoniam neque ecclesia erat, neque certum habebant domicilium, Rex in palatio, quod secus Templum Domini ad australem habet partem, eis ad tempus concessit habitaculum. Prima autem eorum professio, quodque eis a domino patriarcha et aliis episcopis in remissionem peccatorum iniunctum est, ut uias et itinera, maxime ad salutem peregrinorum, contra latronum et incursantium insidias, pro uiribus conseruarent.« Hec de Militum Templi origine, quibus primus Magister prefectus est predictus Hugo de Paganis, quem idem Guillelmus Tyrensis magistrum militie Templi primum uo cat in libri decimi tertii capite uigesimo sexto. »Hugoni sancte militie Priori« inscripta est Guigonis Carthusie prepositi epistola secunda. Iste est Hugo, cui Bernardus sequentem librum nuncupauit, distinguendus utique ab altero Hugone, qui ex comite Campanie miles Templi factus est, testante Bernardi epistola trigesima prima ipsi directa. Porro Hugoni de Paganis primo militie Magistro successit »miles eximius et in armis strenuus, nobilis carne et moribus, dominus Robertus, cognomine Burgundio, natione Aquitanicus,« et quidem sub annum 1136, ut colligitur ex Guillelmo Tyrensi in libri decimi quinti capite sexto, qui item de eodem agit initio libri decimi septimi. Roberto suffectus uidetur Ebrardus, cui Petrus uenerabilis scribit epistolam, que est libri sexti epistola uigesima sexta.

542 3. Quo anno scriptus sit iste liber, non facile dixerim. Id factum constat Ordine iam plurimum aucto, et militum numero multiplicato. Bernardi uerba hoc probant n. 10: »Hec Ierosolymis actitantur, et orbis excitatur. Audiunt insule, et attendunt populi de longe, et ebulliunt ab Oriente et Occidente . . . Quodque cernitur iucundius, et agitur commodius, paucos admodum in tanta multitudine hominum illo confluere uideas, nisi utique sceleratos,« etc. Atqui ante consilium Trecense, id est ante annum 1127, nouem tantum erant eius instituti Milites, ut ex Guillelmo mox uidebimus. uix ergo ante annum 1132, hic liber compositus dici potest, sed tamen ante annum 1136, quo fere anno Robertus magister Hugoni successit.

4. Templariorum Regulam ex codice uictorino typis mandauit Mireus, eamque Chronico Cisterciensi  inseruit, »utpote a sancto Bernardo,« inquit, »abbate Clare-uallensi, ut ex prologo patet, dictatam.« Regula hec totidem capitulis, quot Regula sancti Benedicti, ex qua magna ex parte de uerbo sumpta est, constat, id est capitulis septuaginta duobus. Sic uero inscribitur ante prologum: Regula pauperum commilitonum Christi Templique Salomonici.« Manricus ad annum 1128, cap. 2, hanc Regulam Bernardo auctori cum Mireo tribuit, ad idque probandum duo loca adduxit ex prologo. Primus locus sic habet: »Sane autem prorsus licet nostri dictaminis auctoritatem permaximus numerus religiosorum Patrum, qui in illo concilio diuina admonitione conuenerunt, commendat; non debemus silenter transire, quibus uidentibus et ueras sententias proferentibus, ego Ioannes Michelensis presentis pagine, iussu concilii ac uenerabilis abbatis Clare-uallensis, cui creditum ac debitum hoc erat, humilis scriba esse diuina gratia merui.« uerum hec uerba non significant ullam Regulam a Bernardo pro Templariis fuisse compositam: sed eum in Ioannem Michelensem reiecisse impositum sibi scribe officium. Neque quidquam amplius conficitur ex sequentibus uerbis, que post enumerationem Patrum Trecensis concilii hoc modo referuntur: »Ipse uero magister militie, Hugo nomine, reuera non defuit, et quosdam de fratribus suis secum habuit, uerbi gratia F. Godefridum F. Rouallum, F. Gaufridum Bisol, F. Paganum de Monte-Desiderii, Archembaudum de Sancto-Aniano. Iste uero magister Hugo cum istis discipulis modum et obseruantiam exigue inchoationis sui militaris Ordinis, qui ab illo qui dicit, Ego principium qui et loquor uobis, sumpsit exordium, iuxta memorie sue notitiam supra nominatis Patribus intimauit. Placuit itaque concilio, ut consilium ibi lima et consideratione diuinarum Scripturarum diligenter examinatum, tamen cum prouidentia Pape Romanorum ac Patriarche Ierosolymitarum, necnon etiam assensu capituli pauperum commilitonum templi quod est in Ierusalem, scripto commendaretur, et inenodabiliter seruaretur.« Quibus uerbis in tantum a Patribus sancitum fuisse intelligimus, ut Militibus Regula ex eorum consensu, consultis Romano Pontifice et Patriarcha Ierosolymitano, prescriberetur: sed Bernardus eius auctor 543 nequaquam asseritur. Quinimo Albericus Ordinis Cisterciensis eisdem Militibus Regulam sancti Augustini impositam scribit. Unde in Monastico Anglicano ad Ordinem sancti Augustini reuocantur. Permirum esset, si Albericus Trium-Fontium haud longe a Clara-ualle monachus Cisterciensis, hanc Bernardi Regulam ignorasset, et pro illa Militibus, qui eius tempore supererant, aliam tribuisset. Guillelmus Tyrensis episcopus in iam dicti libri duodecimi capite septimo tradit, eisdem Militibus, qui ante concilium Trecense »nonnisi nouem erant, de mandato domini Honorii pape et domini Stephani Ierosolymitani patriarche, fuisse institutam Regulam, et album habitum assignatum,« cum antea uulgari usi essent. »Postmodum uero tempore domini Eugenii pape, ut dicitur, cruces de panno rubeo mantellis suis ceperunt assuere,« tam equites, »quam eorum Fratres qui dicuntur Seruientes. Quorum res adeo creuit in immensum, ut hodie,« inquit Guillelmus, »trecentos plus minusue in conuentu habeant equites, albis chlamydibus indutos, exceptis Fratribus.« Ex his postremis uerbis coniicimus, Regulam illam, que Bernardo auctori tribuitur, nonnisi post Guillelmum Tyrensem scriptam fuisse: quandoquidem in capite uigesimo primo notantur quidam »pseudofratres ex Ultramontanis partibus, mentientes se esse de Templo;« et quedam apud ipsos Milites »sine discretione ac consilio communis capituli succreuisse penitus amputanda« arguuntur, nempe quod »habebant olim famuli et armigeri alba uestimenta, unde ueniebant damna importabilia,« Nullum uero capitulum generale Templariorum fuit ante concilium Trecense: nullus antea peculiaris Militum habitus, sed uulgaris. Albus eis concessus est a Patribus concilii, exceptis Seruientibus. Plane uel ex his solis uerbis intelligitur, hoc saltem capitulum longe post tempus concilii fuisse adscriptum. Capitulum septimum »standum diuinum officium audiri« non solum non laudat, sed etiam uituperat, statuitque audiri sedendo: quod sane statutum in Bernardi mentem non uenisset. In capitulo quinquagesimo sexto statuitur, »ut amplius sorores non habeantur:« quod arguit non fuisse recens institutum. An Ioannes Michelensis istius Regule auctor sit aliis iudicandum relinquo. Illud in ea obseruatu non indignum, quod »collatio« pro cenula ieiuniorum usurpatur in capite decimo sexto.



544 PROLOGUS.


HUGONI militi Christi, et magistro Militie Christi, BERNARDUS Clare-uallis solo nomine abbas, bonum certamen certare.

Semel, et secundo, et tertio, ni fallor, petiisti a me, Hugo carissime, ut tibi tuisque commilitonibus scriberem exhortationis sermonem; et aduersus hostilem tyrannidem, quia lanceam non liceret, stylum uibrarem: asserens uobis non parum fore adiutorii, si quos armis non possum, litteris animarem. Distuli sane aliquandiu: non quod contemnenda uideretur petitio, sed ne leuis precepsque culparetur assensio, si quod melius melior implere sufficeret, presumerem imperitus, et res admodum necessaria per me minus forte commoda redderetur.  uerum uidens me longa satis huiuscemodi exspectatione frustratum, ne iam magis nolle, quam non posse uiderer, tandem ego quidem quod potui feci: lector iudicet, an satisfeci. Quanquam etsi cui forte aut minime placeat, aut non sufficiat; non tamen interest mea, qui tue pro meo sapere non defui uoluntati.



CAPUT PRIMUM. De laude noue militie

1. Nouum militie genus ortum nuper auditur in terris, et in illa regione, quam olim in carne presens uisitauit Oriens ex alto: ut unde tunc in fortitudine manus sue tenebrarum principes exturbauit, inde et modo ipsorum satellites, filios diffidentie, in manu fortium suorum dissipatos exterminet, faciens etiam  nunc redemptionem plebis sue, et rursum erigens cornu salutis nobis in domo Dauid pueri sui. Nouum, inquam, militie genus, et seculis inexpertum: qua gemino pariter conflictu infatigabiliter decertatur, tum aduersus carnem et sanguinem, tum contra spiritualia nequitie in celestibus  . Et quidem ubi solis uiribus corporis corporeo fortiter hosti resistitur, id quidem ego tam non iudico mirum, quam nec rarum existimo. Sed et quando animi uirtute uitiis siue demoniis bellum indicitur, ne hoc quidem mirabile, etsi laudabile dixerim, cum plenus monachis cernatur mundus. Ceterum cum uterque homo suo quisque gladio potenter accingitur, suo  cingulo nobiliter insignitur; quis hoc non estimet omni admiratione dignissimum, quod adeo liquet esse insolitum? Impauidus profecto miles, et omni ex parte securus, qui ut corpus ferri, sic animum fidei lorica induitur. Utrisque nimirum munitus armis, nec demonem timet, nec hominem. Nec uero mortem formidat, qui mori desiderat. Quid enim uel uiuens, uel moriens metuat, cui uiuere Christus est, et mori lucrum? Stat quidem fidenter libenterque pro Christo; sed magis cupit dissolui, et esse cum Christo: hoc enim melius. Securi igitur procedite, milites, et intrepido animo inimicos crucis Christi propellite, certi quia neque mors, neque uita poterunt uos separare a caritate Dei, que est in Christo Iesu; illud sane uobiscum in omni periculo  replicantes: Siue uiuimus, siue morimur, Domini sumus . Quam gloriosi reuertuntur uictores de prelio! quam beati moriuntur martyres in prelio! Gaude, fortis athleta, si uiuis et uincis in Domino: sed magis exsulta et gloriare, si moreris et iungeris Domino. uita quidem fructuosa, et uictoria gloriosa: sed utrique mors sacra iure preponitur. Nam si beati qui in Domino moriuntur, num multo magis qui pro Domino moriuntur?

2. Et quidem siue in lecto, siue in bello quis moritur, pretiosa erit sine dubio in conspectu Domini mors sanctorum eius. Ceterum in bello tanto profecto pretiosior, quanto et gloriosior. O uita secura, ubi pura conscientia! O, inquam, uita secura, ubi absque formidine 545 mors exspectatur, imo et  exoptatur cum dulcedine, et excipitur cum deuotione! O uere sancta et tuta militia, atque a duplici illo periculo prorsus libera, quo id hominum genus solet, frequenter periclitari, ubi duntaxat Christus non est causa militandi. Quoties namque congrederis tu, qui militiam militas secularem, timendum omnino, ne aut occidas hostem quidem in corpore, te uero in anima: aut forte tu occidaris ab illo, et in corpore simul, et in anima. Ex cordis nempe affectu, non belli euentu, pensatur uel periculum, uel uictoria christiani. Si bona fuerit causa pugnantis, pugne exitus malus exitus esse non poterit; sicut nec bonus iudicabitur finis, ubi causa non bona, et intentio  non recta precesserit. Si in uoluntate alterum occidendi te potius occidi contigerit, moreris homicida. Quod si preuales, et uoluntate superandi uel uindicandi forte occidis hominem, uiuis homicida. Non autem expedit siue mortuo, siue uiuo; siue uictori, siue uicto, esse homicidam. Infelix uictoria, qua superans hominem, succumbis uitio. Et ira tibi aut superbia dominante, frustra gloriaris de homine superato. Est tamen qui nec ulciscendi zelo, nec uincendi typho, sed tantum euadendi remedio interficit hominem. Sed ne hanc quidem bonam dixerim uictoriam: cum de duobus malis, in corpore quam in anima mori leuius sit  . Non autem quia corpus occiditur, etiam anima moritur: sed anima, que peccauerit, ipsa morietur.



CAPUT II. De militia seculari


3. Quis igitur finis fructusue secularis huius, non dico, militie, sed malitie; si et occisor letaliter peccat, et occisus eternaliter perit? Enimuero, ut uerbis utar Apostoli, Et qui arat, in spe debet arare; et qui triturat, in spe fructus percipiendi . Quis ergo, o milites, hic tam stupendus error, quis furor hic tam non ferendus, tantis sumptibus ac laboribus militare, stipendiis uero nullis, nisi aut mortis, aut criminis? Operitis equos sericis, et pendulos nescio quos panniculos loricis superinduitis; depingitis hastas, clypeos et sellas; frena et calcaria auro et argento, gemmisque circumornatis  : et cum tanta pompa pudendo furore et  impudenti stupore ad mortem properatis. Militaria sunt hec insignia, an muliebria potius ornamenta? Numquid forte hostilis mucro reuerebitur aurum, gemmis parcet, serica penetrare non poterit? Denique, quod ipsi sepius certiusque experimini, tria esse precipue necessaria prelianti, ut scilicet strenuus industriusque miles et circumspectus sit ad se seruandum, et expeditus ad discurrendum, et promptus ad feriendum: uos per contrarium in oculorum grauamen femineo ritu comam nutritis, longis ac profusis camisiis propria uobis uestigia obuoluitis, delicatas ac teneras manus amplis et circumfluentibus manicis sepelitis. Super hec omnia est, quod armati conscientiam magis terret, causa illa nimirum  satis leuis ac friuola, qua uidelicet talis presumitur et tam periculosa militia. Non sane inter uos aliud bella mouet, litesque suscitat, nisi aut irrationabilis iracundie motus, aut inanis glorie appetitus, aut terrene qualiscunque possessionis cupiditas. Talibus certe ex causis neque occidere, neque occumbere tutum est.



546 CAPUT III. De Militibus Christi.


4. At uero Christi milites securi preliantur prelia Domini sui, nequaquam metuentes aut de hostium cede peccatum, aut de sua nece periculum: quandoquidem mors pro Christo uel ferenda, uel inferenda, et nichil habeat criminis  , et plurimum glorie mereatur. Hinc quippe Christo, inde Christus acquiritur: qui nimirum et libenter accipit hostis mortem pro ultione, et libentius prebet se ipsum militi pro consolatione. Miles, inquam, Christi securus interimit, interit securior. Sibi prestat cum interit, Christo cum interimit. Non enim sine causa gladium portat. Dei etenim minister est ad uindictam  malefactorum, laudem uero bonorum. Sane cum occidit malefactorem, non homicida, sed, ut ita dixerim, malicida, et plane Christi uindex in his qui male agunt, et defensor Christianorum reputatur. Cum autem occiditur ipse, non periisse, sed peruenisse cognoscitur. Mors ergo quam irrogat, Christi est lucrum: quam excipit, suum. In morte pagani christianus gloriatur, quia Christus glorificatur: in morte christiani, Regis liberalitas aperitur, cum miles remunerandus educitur. Porro super illo letabitur iustus cum uiderit uindictam. De isto dicet homo: Si utique est fructus iusto: utique est Deus iudicans eos in terra . Non quidem uel Pagani necandi essent, si quo modo aliter possent a nimia infestatione seu oppressione fidelium  cohiberi. Nunc autem melius est ut occidantur, quam certe relinquatur uirga peccatorum super sortem iustorum: ne forte extendant iusti ad iniquitatem manus suas.

5. Quid enim? si percutere in gladio omnino fas non est Christiano, cur ergo preco Saluatoris contentos fore suis stipendiis militibus indixit ; et non potius omnem eis militiam interdixit? Si autem  omnibus fas est, ad hoc ipsum duntaxat diuinitus ordinatis, nec aliud sane quidquam melius professis; quibus, queso, potius, quam quorum manibus et uiribus urbs fortitudinis nostre Sion pro nostro omnium munimine retinetur? ut depulsis diuine transgressoribus legis, secura  ingrediatur gens iusta, custodiens ueritatem. Secure proinde dissipentur gentes que bella uolunt, et abscindantur qui nos conturbant, et disperdantur de ciuitate Domini omnes operantes iniquitatem, qui repositas in Ierosolymis christiani populi inestimabiles diuitias tollere gestiunt, sancta polluere, et hereditate possidere sanctuarium Dei. Exeratur  gladius uterque fidelium  in ceruices inimicorum, ad destruendam omnem altitudinem extollentem se aduersus scientiam Dei, que est christianorum fides; ne quando dicant gentes: ubi est Deus eorum? 

6. Quibus expulsis reuertetur ipse in hereditatem domumque suam, de qua iratus in Euangelio, Ecce, inquit, relinquetur uobis domus uestra deserta ; et per prophetam ita conqueritur, Reliqui domum meam, dimisi hereditatem meam : implebitque illud propheticum, Redemit Dominus populum suum, et liberauit eum: et uenient et exsultabunt in monte Sion, et gaudebunt de bonis Domini . Letare, Ierusalem, et cognosce iam tempus uisitationis tue. Gaudete et  laudate simul, deserta Ierusalem, quia consolatus est Dominus populum suum, redemit Ierusalem; parauit Dominus brachium suum sanctum in oculis omnium gentium. uirgo Isrel, corrueras, et non erat qui subleuaret te. Surge iam, excutere de puluere, uirgo, captiua filia Sion. Surge, inquam, et sta in excelso, et uide iucunditatem que uenit tibi a Deo tuo. Non uocaberis ultra 547 derelicta, et terra tua non uocabitur amplius desolata, quia complacuit Domino in te, et terra tua inhabitabitur. Leua in circuitu oculos tuos et uide: omnes isti congregati sunt, uenerunt tibi. Hoc tibi auxilium missum de sancto. Omino per istos tibi iamiamque illa persoluitur antiqua promissio, Ponam te in superbiam seculorum, gaudium in generatione et generationem,  et suges lac gentium, et mammilla regum lactaberis : et item, Sicut mater consolatur filios suos, ita et ego consolabor uos, et in Ierusalem consolabimini . uidesne quam crebra ueterum attestatione noua approbatur militia, et quod sicut audiuimus, sic uidemus in ciuitate Domini uirtutum? Dummodo sane spiritualibus non preiudicet sensibus litteralis interpretatio, quominus scilicet speremus in eternum, quidquid huic tempori significando ex Prophetarum uocibus usurpamus: ne per id quod cernitur, euanescat quod creditur; et spei copias imminuat penuria rei, presentiumque attestatio sit euacuatio futurorum. Alioquin terrene ciuitatis temporalis gloria non  destruit celestia bona, sed astruit; si tamen istam minime dubitamus illius tenere figuram, que in celis et mater nostra. militantium, dicamus breuiter Christi equitum mo-



CAPUT Iu. De conuersatione Militum Christi.

7. Sed iam ad imitationem seu ad confusionem nostrorum militum, non plane Deo, sed diabolo  res et uitam; qualiter in bello domiue conuersentur: quo palam fiat, quantum ab inuicem differant Dei seculique militia. Primo quidem utrolibet disciplina non deest, obedientia nequaquam contemnitur, quia, teste Scriptura, et filius indisciplinatus peribit ; et, peccatum est hariolandi repugnare, et quasi scelus idololatrie nolle acquiescere . Itur, et reditur ad nutum eius qui preest: induitur quod ille donauerit; nec aliunde uestimentum seu alimentum presumitur. Et in uictu et uestitu cauetur omne superfluum, soli necessitati consulitur. uiuitur plane in communi iucunda et sobria conuersatione, absque uxoribus, et absque liberis. Et ne quid desit ex euangelica perfectione absque omni proprio habitant unius moris in domo  una, solliciti seruare unitatem spiritus in uinculo pacis. Dicas uniuerse multitudinis esse cor unum, et animam unam: ita quisque non omnino propriam sequi uoluntatem, sed magis obsequi satagit imperanti. Nullo tempore aut otiosi sedent, aut curiosi uagantur: sed semper dum non procedunt , ne gratis comedant panem, armorum seu uestimentorum uel scissa resarciunt, uel uetusta reficiunt, uel inordinata componunt, et queque postremo facienda magistri uoluntas et communis indicit necessitas. Persona inter eos minime accipitur: defertur meliori, non nobiliori. Honore se inuicem preueniunt; alterutrum onera portant, ut sic adimpleant legem Christi. uerbum insolens, opus inutile, risus immoderatus, murmur  uel tenue, siue susurrium nequaquam, ubi deprehenditur, relinquitur inemendatum. Scacos  et aleas detestantur; abhorrent uenationem: nec ludicra illa auium rapina  delectantur  . Mimos, et magos, et fabulatores, scurrilesque cantilenas, atque ludorum spectacula, tanquam uanitates et insanias falsas respuunt et abominantur. Capillos tondent  , scientes iuxta Apostolum ignominiam esse uiro, si comam nutrierit. Nunquam compti, raro loti, magis autem neglecto crine hispidi, puluere fedi: lorica et caumate fusci.

8. Porro imminente bello, intus fide, foris ferro, non auro se muniunt: quatenus armati, et non ornati, 548 hostibus metum incutiant, non prouocent  auaritiam. Equos habere cupiunt fortes et ueloces, non tamen coloratos aut phaleratos: pugnam quippe, non pompam, uictoriam, sed non gloriam cogitantes, et studentes magis esse formidini quam admirationi. Deinde non turbulenti aut impetuosi, et quasi ex leuitate precipites, sed consulte atque cum omni cautela et prouidentia se ipsos ordinantes, et disponentes in aciem, iuxta quod de patribus scriptum est. ueri profecto Isrelite procedunt ad bella pacifici.  At uero ubi uentum fuerit ad certamen, tum demum pristina lenitate postposita, tanquam si dicerent. Nonne qui oderunt te, Domine, oderam, et super inimicos tuos tabescebam?  irruunt in aduersarios, hostes uelut oues reputant; nequaquam, etsi paucissimi, uel seuam barbariem, uel numerosam multitudinem formidantes. Nouerunt siquidem non de suis presumere uiribus, sed de uirtute Domini sabaoth sperare uictoriam: cui nimirum facile esse confidunt, iuxta sententiam Macchabei, concludi multos in manus paucorum, et non esse differentiam in conspectu Dei celi liberare in multis, et in paucis; quia non in multitudine exercitus est uictoria belli, sed de celo fortitudo est . Quod et frequentissime experti  sunt, ita ut plerumque quasi persecutus sit unus mille, et duo fugarint decem millia. Ita denique miro quodam ac singulari modo cernuntur et agnis mitiores, et leonibus ferociores, ut pene dubitem quid potius censeam appellandos, monachos uidelicet, an milites: nisi quod utrumque forsan congruentius nominarim, quibus neutrum deesse cognoscitur, nec monachi mansuetudo, nec militis fortitudo. De qua re quid dicendum, nisi quod a Domino factum est istud, et est mirabile in oculis nostris? Tales sibi elegit Deus, et collegit a finibus terre ministros ex fortissimis Isrel, qui ueri lectulum Salomonis, sacrum scilicet sepulcrum, uigilanter fideliterque custodiant, omnes tenentes gladios, et ad bella doctissimi [al. fortissimi].



CAPUT u. De Templo.


9. Est uero templum Ierosolymis, in quo pariter habitant, antiquo et famosissimo illi Salomonis impar quidem structura, sed non inferius gloria. Siquidem uniuersa illius magnificentia in corruptibilibus auro et argento, in quadratura lapidum et uarietate lignorum continebatur: huius autem omnis decor, et grate uenustatis ornatus, pia est habitantium religiositas, et ordinatissima conuersatio. Illud uariis exstitit spectandum coloribus: hoc diuersis uirtutibus et sanctis actibus uenerandum. Domum quippe Dei decet sanctitudo , qui non tam politis marmoribus, quam ornatis moribus  delectatur, et puras diligit mentes super auratos parietes  . Ornatur tamen huius quoque facies templi, sed armis, non gemmis: et pro antiquis coronis aureis, circum pendentibus clypeis paries operitur; pro candelabris, thuribulis, atque urceolis, domus undique frenis, sellis, ac lanceis communitur. Plane his omnibus liquido demonstrantibus, eodem pro domo Dei feruere milites zelo, quo ipse quondam militum Dux uehementissime inflammatus armata illa sanctissima manu, non tamen ferro, sed flagello, quod fecerat de resticulis [al. funiculis], introiuit in templum, negotiantes expulit, nummulariorum effudit es, et cathedras uendentium columbas  euertit : indignissimum iudicans, orationis domum huiuscemodi forensibus incestari [al infestari]. Tali proinde sui Regis permotus exemplo deuotus exercitus, multo sane indignius, longeque intolerabilius arbitrans sancta pollui ab infidelibus, quam a mercatoribus incestari, in domo sancta 549 cum equis et armis commoratur; tamque ab ipsa, quam a ceteris sacris omni infidelitatis spurca et tyrannica rabie propulsata, ipsi in ea die noctuque tam honestis quam utilibus officiis occupantur. Honorant certatim Dei templum sedulis et sinceris obsequiis, iugi in eo deuotione immolantes, non quidem ueterum ritu pecudum carnes, sed uere hostias pacificas, fraternam dilectionem, deuotam subiectionem, uoluntariam paupertatem.

 10. Hec Ierosolymis actitantur, et orbis excitatur. Audiunt insule, et attendunt populi de longe, et ebulliunt ab Oriente et Occidente, tanquam torrens inundans glorie gentium, et tanquam fluminis impetus letificans ciuitatem Dei. Quodque cernitur iucundius, et agitur commodius, paucos admodum in tanta multitudine hominum illo confluere uideas, nisi utique sceleratos et impios, raptores et sacrilegos, homicidas, periuros, adulteros; de quorum profecto perfectione sicut duplex quoddam constat prouenire bonum, ita duplicatur et gaudium; quandoquidem tam suos de suo discessu letificant, quam illos de aduentu quibus subuenire festinant. Prosunt quippe utrobique, non solum utique istos tuendo, sed etiam illos iam non opprimendo. Itaque  letatur Aegyptus in profectione eorum, cum tamen de protectione eorum nichilominus letetur mons Sion, et exsultent filie Iude. Illa quidem se de manu eorum, ista magis in manu eorum liberari se merito gloriatur. Illa libenter amittit crudelissimos sui uastatores: ista cum gaudio suscipit sui fidelissimos defensores; et unde ista dulcissime consolatur, inde illa eque saluberrime desolatur. Sic Christus, sic nouit ulcisci in hostes suos, ut non solum de ipsis, sed per ipsos quoque frequenter soleat tanto gloriosius, quanto et potentius triumphare. Iucunde sane et commode: ut quos diu pertulit oppugnatores magis iam propugnatores habere incipiat; faciatque de hoste militem, qui de Saulo quondam persecutore fecit Paulum predicatorem . Quamobrem  non miror, si etiam superna illa curia, iuxta testimonium Saluatoris, exsultat magis super uno peccatore penitentiam agente, quam super plurimis iustis qui non indigent penitentia, dum peccatoris et maligni tantis procul dubio prosit conuersio, quantis et prior nocuerat conuersatio.

11. Salue igitur, ciuitas sancta, quam ipse sanctificauit sibi tabernaculum suum Altissimus, quo tanta in te et per te generatio saluaretur. Salue, ciuitas Regis magni, ex qua noua et iucunda mundo miracula nullis pene temporibus defuere ab initio. Salue, domina gentium, princeps prouinciarum, Patriarcharum possessio, Prophetarum mater et Apostolorum,  initiatrix fidei, gloria populi christiani, quam Deus semper a principio propterea passus est oppugnari, ut uiris fortibus sicut uirtutis, ita fores occasio et salutis. Salue, terra promissionis, que olim fluens lac et mel tuis duntaxat habitatoribus, nunc uniuerso orbi remedia salutis, uite porrigis alimenta. Terra, inquam, bona et optima, que in fecundissimo illo sinu tuo ex arca paterni cordis celeste granum suscipiens, tantas ex superno semine martyrum segetes protulisti, et nichilominus ex reliquo omnium fidelium genere fructum fertilis gleba tricesimum, et sexagesimum, et centesimum super omnem terram multipliciter procreasti. Unde et de magna multitudine dulcedinis tue iucundissime  satiati et opulentissime saginati, memoriam abundantie suauitatis tue ubique eructant qui te uiderunt, et usque ad extremum terre magnificentiam glorie tue loquuntur eis qui te non uiderunt, et enarrant mirabilia que in te fiunt. Gloriosa dicta sunt de te ciuitas Dei: sed iam ex his quibus affluis deliciis, nos quoque pauca proferamus in medium, ad laudem et gloriam nominis tui.



550 CAPUT uI. De Bethlehem  .

12. Habes ante omnia in refectione animarum sanctarum Bethlehem domum panis, in qua primum is qui de celo descenderat [al. descendit], pariente uirgine panis uiuus apparuit. Monstratur piis ibidem iumentis presepium, et in presepio fenum  de prato uirginali, quo uel sic cognoscat bos possessorem suum, et asinus presepe Domini sui. Omnis quippe caro fenum, et omnis gloria eius ut flos feni . Porro homo quia suum, in quo factus est, honorem non intelligendo, comparatus est iumentis insipientibus, et similis factus est illis ; uerbum panis Angelorum factum est pabulum iumentorum, ut habeat carnis fenum quod ruminet, qui uerbi pane uesci penitus dissueuit: quousque per hominem Deum priori redditus dignitati, et ex pecore rursus conuersus in hominem, cum Paulo dicere possit, Etsi cognouimus Christum secundum carnem, sed nunc iam non nouimus . Quod sane non arbitror quempiam dicere posse ueraciter, nisi qui prius cum Petro ex  ore ueritatis illud item audierit: uerba que ego locutus sum uobis, spiritus et uita sunt; caro autem non prodest quidquam . Alioquin qui in uerbis Christi uitam inuenit, carnem iam non requirit, et est de numero beatorum qui non uiderunt et crediderunt . Nec enim opus est uel lactis poculum, nisi paruulo; uel feni pabulum, nisi utique iumento. Qui autem non offendit in uerbo, ille perfectus est uir, solido plane uesci cibo idoneus: et, licet in sudore uultus sui, panem uerbi comedit, absque offensione. Sed et securus ac sine scandalo loquitur Dei sapientiam duntaxat inter perfectos, spiritualibus spiritualia comparans, cum tamen infantibus  siue pecoribus cautus sit pro captu quidem eorum proponere tantummodo Iesum Christum, et hunc crucifixum. Unus tamen idemque cibus ex celestibus pascuis suauiter quidem et ruminatur a pecore, et manducatur ab homine; et uiro uires, et paruulo tribuit nutrimentum.



CAPUT uII. De Nazareth.

13. Cernitur et Nazareth, que interpretatur flos, in qua is qui natus in Bethlehem erat, tanquam fructus in flore coalescens, nutritus est Deus infans: ut floris odor fructus saporem precederet, ac de naribus Prophetarum, faucibus se Apostolorum liquor sanctus infunderet; Iudeisque tenui odore  contentis, gustu solido reficeret Christianos. Senserat tamen hunc florem Nathanel, quod super omnia aromata suaue redoleret. Unde et aiebat: A Nazareth potest aliquid boni esse? Sed nequaquam sola contentus fragrantia, respondentem sibi, ueni et uide , Philippum secutus est. Imo uero mire illius suauitatis admodum respersione delectatus, haustuque boni odoris factus saporis a uidior, odore ipso duce, ad fructum usque sine mora peruenire curauit, cupiens plenius experiri quod tenuiter presenserat, presensque degustare quod odorauerat absens. uideamus et de olfactu Isaac, ne forte aliquid, quod pertineat ad hec ipsa que in manibus sunt, portenderit. Loquitur de illo Scriptura sic: Statimque ut sensit uestimentorum eius  fragrantiam , Ecce, inquit, odor filii mei sicut odor agri pleni, cui benedixit Dominus . uestimenti fragrantiam sensit, sed uestiti presentiam non agnouit: soloque uestis, tanquam floris odore, forinsecus delectatus, quasi fructus interioris dulcedinem non gustauit, dum et electi filii simul et sacramenti fraudatus cognitione remansit. Quo spectat hoc? uestimentum profecto spiritus, littera est et caro uerbi. Sed ne nunc quidem Iudeus in carne uerbum, in homine scit deitatem; nec sub tegmine littere sensum peruidet spiritualem: forisque palpans hedi pellem, que similitudinem maioris, hoc est primi et antiqui peccatoris, expresserat, 551 ad nudam non peruenit ueritatem. Non sane in carne peccati, sed in  similitudine carnis peccati, qui peccatum non facere, sed tollere ueniebat, apparuit, ea scilicet de causa quam ipse non tacuit, ut qui non uident uideant, et qui uident ceci fiant . Hac ergo similitudine deceptus Propheta, cecus hodieque, quem nescit benedicit, dum quem lectitat in libris, ignorat et in miraculis: et quem propriis attrectat manibus, ligando, flagellando, colaphizando, minine tamen uel resurgentem [al. resurgendo] intelligit. Si enim cognouissent, nunquam Dominum glorie crucifixissent . Percurramus succincto sermone et cetera loca sancta, et si non omnia, saltem aliqua: quoniam que admirari per singula  non sufficimus, libet uel insigniora, et ipsa breuiter recordari.



CAPUT uIII. De monte Oliueti et ualle Iosaphat.

14. Ascenditur in montem Oliueti, descenditur in uallem Iosaphat: ut sic diuitias diuine misericordie cogites, quatenus horrorem iudicii nequaquam dissimules; quia etsi in multis miserationibus suis multus est ad ignoscendum, iudicia tamen eius nichilominus abyssus multa, quibus agnoscitur ualde omnino terribilis super filios hominum. Dauid denique qui montem Oliueti demonstrat, dicens, Homines et iumenta saluabis, Domine, quemadmodum multiplicasti misericordiam tuam, Deus; etiam iudicii uallem in eodem psalmo  commemorat, dicens. Non ueniat mihi, inquiens, pes superbie, et manus peccatoris non moueat me . Cuius et precipitium se omnino perhorrescere fatetur, cum in alio psalmo ita loquitur, orans: Confige timore tuo carnes meas, a iudiciis enim tuis timui . Superbus in hanc uallem corruit, et conquassatur: humilis descendit, et minime periclitatur. Superbus excusat peccatum suum: humilis accusat, sciens quia Deus non bis iudicat in idipsum; et quod si nosmetipsos iudicauerimus, non utique iudicabimur .

15. Porro superbus non attendens quam horrendum sit incidere in manus Dei uiuentis, facile prorumpit in uerba malitie ad excusandas excusationes  in peccatis. Magna reuera malitia, tui te non misereri, et solum post peccatum remedium confessionis a te ipso repellere, ignemque in sinu tuo inuoluere potius, quam excutere, nec prebere autem consilio Sapientis qui ait: Miserere anime tue placens Deo . Proinde qui sibi nequam, cui bonus? Nunc iudicium est mundi, nunc princeps huius mundi eiicietur foras , hoc est de corde tuo, si te tamen humiliando ipse diiudicas. Erit iudicium celi, quando ipsum uocabitur celum desursum, et terra discernere populum suum : in quo sane timendum, ne proiiciaris tu cum ipso et angelis eius, si tamen inuentus fueris iniudicatus. Alioquin spiritualis homo, qui omnia diiudicat, ipse a nemine iudicabitur .  Propter hoc ergo iudicium incipit a domo Dei, ut suos, quos nouit iudex, cum uenerit inueniat iudicatos: et iam nil de eis habeat iudicare, quando uidelicet iudicandi sunt hi qui in labore hominum non sunt, et cum hominibus non flagellantur .



CAPUT IX. De Iordane.

16. Quam leto sinu Iordanis excipit Christianos, qui se Christi gloriatur consecratum baptismate! Mentitus est plane Syrus ille leprosus, qui nescio quas Damasci aquas aquis pretulit Isrelis , cum Iordanis nostri deuotus Deo famulatus toties probatus exstiterit, siue quando Elie, siue quando Eliseo , siue etiam   quando Iosue et omni populo simul, impetum mirabiliter inhibens, siccum in se transitum prebuit . Denique quid in fluminibus isto eminentius, quod ipsa sui [al. sibi] Trinitas quadam euidenti presentia dedicauit? Pater auditus, uisus Spiritus sanctus, Filius est et baptizatus. Merito proinde 552 ipsam eius uirtutem, quam Naaman ille consulente propheta sensit in corpore , iubente Christo uniuersus quoque fidelis populus in anima experitur.



CAPUT X. De loco Caluarie.

17. Exitur etiam in Caluarie locum, ubi uerus Eliseus ab insensatis pueris irrisus, risum suis insinuauit eternum, de quibus ait: Ecce ego, et pueri  mei, quos mihi dedit Dominus . Boni pueri, quos per contrarium illorum malignantium ad laudem excitat Psalmista, dicens, Laudate, pueri, Dominum, laudate nomen Domini , quatenus in ore sanctorum infantium et lactentium perficeretur laus, que ex ore defecerat inuidorum, eorum utique, de quibus queritur ita: Filios enutriui et exaltaui, ipsi autem spreuerunt me . Ascendit itaque crucem caluus noster, mundo pro mundo expositus: et reuelata facie ac discooperta fronte purgationem peccatorum faciens, probrose et austere mortis tam non erubuit ignominiam, quam nec penam exhorruit, ut nos opprobrio sempiterno eriperet, restitueret glorie. Nec mirum. Quid enim erubesceret,  qui ita lauit nos a peccatis, non quidem ut aqua diluens et retinens sordes, sed ueluti solis radius desiccans et retinens puritatem? Est quippe Dei sapientia ubique attingens propter munditiam suam.



CAPUT XI. De Sepulcro

18. Inter sancta ac desiderabilia loca sepulcrum tenet quodammodo principatum, et deuotionis plus nescio quid sentitur, ubi mortuus requieuit, quam ubi uiuens conuersatus est; atque amplius mouet ad pietatem mortis, quam uite recordatio. Puto quod illa austerior, hec dulcior uideatur: magisque infirmitati blandiatur humane quies dormitionis,  quam labor conuersationis; mortis securitas, quam uite rectitudo. uita Christi, uiuendi mihi regula exstitit: mors, a morte redemptio. Illa uitam instruxit, mortem ista destruxit. uita quidem laboriosa, sed mors pretiosa; utraque uero admodum necessaria. Quid enim Christi prodesse poterat, siue mors nequiter uiuenti, siue uita damnabiliter morienti? Nunquid denique aut mors Christi etiam nunc male usque ad mortem uiuentes a morte eterna liberat, aut mortuos ante Christum sanctos patres uite sanctitas liberauit? sicut scriptum est, Quis est homo qui uiuet, et non uidebit mortem, eruet animam suam de manu inferi? ? Nunc ergo quia utrumque nobis pariter necessarium erat, et pie uiuere, et  secure mori; et uiuendo uiuere docuit, et mortem moriendo securam reddidit: quoniam quidem resurrecturus occubuit, et spem fecit morientibus resurgendi. Sed addidit et tertium beneficium, cum etiam peccata donauit, sine quo utique cetera non ualebant. Quid enim  quantalibet uite rectitudo seu longitudo prodesse poterat illi, qui uel solo originali peccato teneretur adstrictus? Peccatum quippe precessit, ut sequeretur mors: quod sane si cauisset homo, mortem non gustasset in eternum.

19. Peccando itaque uitam amisit, et mortem inuenit: quoniam quidem et Deus ita predixerat,  et iustum profecto erat, ut si peccaret homo, moreretur. Quid namque iustius poterat quam recipere talionem? uita siquidem Deus anime est, ipsa corporis. Peccando uoluntarie, uolens perdidit uiuere: nolens perdat et uiuificare. Sponte repulit uitam cum uiuere noluit; non ualeat eam dare cui, uel quatenus uoluerit. Noluit anima regi a Deo: non queat regere corpus. Si non paret superiori, inferiori cur imperet? Inuenit Conditor suam sibi rebellem creaturam: inueniat anima suam sibi rebellem pedissequam. Transgressor inuentus est homo diuine legis: inueniat et ipse aliam legem in membris suis, repugnantem legi 553 mentis sue, et captiuantem se in legem peccati . Porro peccatum, ut scriptum est, separat inter nos  et Deum : separet proinde etiam mors inter corpus nostrum et nos. Non potuit diuidi a Deo anima nisi peccando, nec corpus ab ipsa nisi moriendo. Quid itaque austerius pertulit in ultione, id solum passa a subdito, quod presumpserat in auctorem? Nihil profecto congruentius, quam ut mors operata sit mortem, spiritualis corporalem, culpabilis penalem, uoluntaria necessariam.

20. Cum ergo hac gemina morte secundum utramque naturam homo damnatus fuisset, altera quidem spirituali et uoluntaria, altera corporali et necessaria; utrique Deus homo una sua corporali ac uoluntaria benigne et potenter occurrit, illaque una sua nostram utramque damnauit. Merito quidem: nam ex duabus mortibus nostris, cum altera nobis  in culpe meritum, altera in pene debitum reputaretur; suscipiens penam, et nesciens culpam, dum sponte et tantum in corpore moritur et uitam nobis, et iustitiam promeretur. Alioquin si corporaliter non pateretur, debitum non soluisset: si non uoluntarie moreretur, meritum mors illa non habuisset. Nunc autem si, ut dictum est, mortis meritum est peccatum, et peccati debitum mors; Christo remittente peccatum, et moriente pro peccatoribus, profecto iam nullum est meritum, et solutum est debitum.

21. Ceterum unde scimus, quod Christus possit peccata dimittere? Hinc procul dubio, quia Deus est, et quidquid uult, potest. Unde autem et quod Deus sit? Miracula probant. Facit quippe opera, que nemo alius facere possit: ut taceam oracula Prophetarum,  necnon et paterne uocis testimonium elapse celitus ad ipsum a magnifica gloria. Quod si Deus pro nobis, quis contra nos? Deus qui iustificat, quis est qui condemnet? Si ipse est et non alius, cui quotidie confitemur dicentes: Tibi soli peccaui ; quis melius, imo quis alius remittere potest quod in eum peccatum est? Aut quomodo ipse non potest, qui omnia potest? Denique ego quod in me delinquitur ualeo, si uolo, donare: et Deus non queat in se commissa remittere? Si ergo peccata remittere et possit, omnipotens, et solus possit, cui soli peccatur; beatus profecto, cui non imputabit ipse peccatum. Itaque cognouimus, quod peccata Christus diuinitatis sue potentia ualuit relaxare.

22. Porro iam de uoluntate quis dubitet? Qui enim  nostram et induit carnem, et subiit mortem; putas, suam nobis negabit iustitiam? uoluntarie incarnatus, uoluntarie passus, uoluntarie crucifixus, solam a nobis retinebit iustitiam? Quod ergo ex deitate constat illum potuisse, ex humanitate innotuit et uoluisse. Sed unde rursum confidimus quod mortem abstulit? Hinc plane, quod eam ipse qui non meruit, pertulit. Qua enim ratione iterum exigeretur a nobis, quod pro nobis ille iam soluit? Qui peccati meritum tulit, suam nobis donando iustitiam; ipse mortis debitum soluit et reddidit uitam. Sic namque mortua morte reuertitur uita, quemadmodum ablato peccato redit iustitia. Porro mors in Christi morte fugatur, et Christi nobis iustitia imputatur. uerum quomodo mori potuit qui Deus erat? Quoniam nimirum et homo  erat. Sed quo pacto mors hominis illius pro altero ualuit? Quia et iustus erat. Profecto namque cum homo esset, potuit mori; cum iustus, non debuit gratis. Non quidem peccator mortis sufficit soluere debitum pro altero peccatore, cum quisque moriatur pro se. Qui autem mori pro se non habet, nunquid pro alio frustra debet? Quanto sane indignius moritur qui mortem non meruit, tanto is iustius pro quo moritur, uiuit.

23. Sed que, inquis, iustitia est, ut innocens moriatur pro impio? Non est iustitia, sed misericordia. Si iustitia esset, iam non gratis, sed ex debito moreretur. Si ex debito, ipse quidem moreretur: sed is pro quo moreretur, non uiueret. At uero si iustitia  non est, non tamen contra iustitiam est. Alioquin et iustus, et misericors simul esse non posset. Sed etsi iustus 554 non iniuste pro peccatore satisfacere ualeat, quo tamen pacto etiam unus pro pluribus? Etenim satis esse uideretur ad iustitiam, si unus uni moriens uitam restituat. Huic iam respondeat Apostolus. Sicut enim, inquit, per unius delictum, in omnes homines, in condemnationem; sic et per unius iustitiam, in omnes homines, in iustificationem uite. Sicut enim per inobedientiam unius hominis peccatores constituti sunt multi, ita et per unius hominis obedientiam iusti constituentur multi . Sed forte unus pluribus iustitiam quidem restituere potuit, uitam non potuit. Per unum, ait, hominem mors, et per unum hominem uita. Sicut  enim in Adam omnes moriuntur, ita et in Christo omnes uiuificabuntur . Quid enim? Unus peccauit, et omnes tenentur rei; et unius innocentia soli reputabitur uni [al. innocenti]? Unius peccatum omnibus operatum est mortem, et unius iustitia uni uitam restituet? Itane Dei iustitia magis ad condemnandum, quam ad restaurandum ualuit? aut plus potuit Adam in malo, quam Christus in bono? Ade peccatum imputabitur mihi, et Christi iustitia non pertinebit ad me? Illius me inobedientia perdidit, et huius obedientia non proderit mihi?

24. Sed Ade, inquis, delictum merito omnes contrahimus, in quo quippe omnes peccauimus: quoniam cum peccauit, in ipso eramus, et ex eius carne per carnis concupiscentiam geniti sumus. Atqui ex  Deo multo germanius secundum spiritum nascimur, quam secundum carnem ex Adam; secundum quem etiam spiritum longe ante fuimus in Christo, quam secundum carnem in Adam: si tamen et nos inter illos numerari confidimus, de quibus Apostolus, Qui elegit nos, inquit, in ipso  ante mundi constitutionem . Quod autem etiam ex Deo nati sunt, testatur euangelista Ioannes, ubi ait, Qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt : item ipse in Epistola, Omnis qui natus est ex Deo, non peccat, quia generatio celestis conseruat eum . At carnis traducem, ais, carnalis testatur concupiscentia: et peccatum quod in carne sentimus, manifeste probat, quod  secundum carnem de carne peccatoris descendimus. Sed enim nichilominus spiritualis illa generatio, non quidem in carne, sed in corde sentitur ab his duntaxat qui cum Paulo dicere possunt, Nos autem sensum Christi habemus ; in quo et eatenus profecisse se sentiunt, ut et ipsi cum omni fiducia dicant, Ipse enim spiritus testimonium reddit spiritui nostro, quod sumus filii Dei : et illud, Nos autem non spiritum huius mundi accepimus, sed spiritum qui ex Deo est, ut sciamus que a Deo donata sunt nobis . Per spiritum ergo qui ex Deo est, caritas diffusa est in cordibus nostris: sicut et per carnem que est ex Adam, manat concupiscentia nostris insita membris. Et quomodo ista  que a progenitore corporum descendit, nunquam in hac uita mortali a carne recidit; sic illa procedens ex Patre spirituum, ab intentione filiorum duntaxat perfectorum nunquam excidit.

25. Si ergo ex Deo nati, et in Christo electi sumus: quenam iustitia est, ut plus noceat humana atque terrena, quam ualeat diuina celestisque generatio; Dei electionem uincat carnalis successio, et eterno eius proposito carnis prescribat temporaliter traducta concupiscentia? Quinimo si per unum hominem mors, cur non multo magis per unum, et illum hominem uita? Et si in Adam omnes morimur, cur non longe potentius in Christo omnes uiuificabimur? Denique non sicut delictum, ita et donum. Nam iudicium ex uno in condemnationem; gratia autem ex multis delictis  in iustificationem . Christus igitur et peccata dimittere potuit, cum Deus sit; et mori, cum sit homo; et mortis moriendo soluere debitum, quia iustus; et omnibus unus ad iustitiam uitamque sufficere, quandoquidem et peccatum, et mors ex uno in omnes processerit.

26. Sed hoc quoque necessarie omnino prouisum est, quod dilata morte homo inter homines dignatus est aliquandiu conuersari: quatenus crebris et ueris 555 locutionibus ad inuisibilia excitaret, miris operibus astrueret fidem, rectis moribus instrueret. Itaque in oculis hominum Deus homo sobrie, et iuste, et pie conuersatus, uera locutus, mira operatus, indigna passus, in quo iam defuit nobis ad salutem? Accedat et gratia remissionis peccatorum, hoc est,  ut gratis peccata dimittat: et opus profecto nostre salutis consummatum est. Non autem metuendum, quod donandis peccatis aut potestas Deo, aut uoluntas passo, et tanta passo pro peccatoribus desit: si tamen solliciti inueniamur digne, ut oportet, et imitari exempla, et uenerari miracula; doctrine quoque non existamus increduli, et passionibus non ingrati.

27. Itaque totum nobis de Christo ualuit, totum salutiferum, totumque necessarium fuit, nec minus profuit infirmitas quam maiestas: quia etsi ex deitatis potentia peccati iugum iubendo submouit, ex carnis tamen infirmitate mortis iura moriendo concussit. Unde pulchre ait Apostolus: Quod infirmum est Dei, fortius est hominibus.  Sed et illa eius stultitia, per quam ei placuit saluum facere mundum, ut mundi confutaret sapientiam, confunderet sapientes; quod uidelicet cum in forma Dei esset, Deo equalis, semetipsum exinaniuit formam serui accipiens; quod diues cum esset, propter nos egenus factus est, de magno paruus, de celso humilis, infirmus de potente; quod esuriit, quod sitiit, quod fatigatus est in itinere, et cetera que passus est uoluntate, non necessitate: hec ergo ipsius quedam stultitia, nonne fuit nobis uia prudentie, iustitie forma, sanctitatis exemplum? Ob hoc item Apostolus: Quod stultum est, inquit, Dei, sapientius est hominibus . Mors ergo a morte, uita ab errore, a peccato gratia liberauit. Et quidem mors per iustitiam suam peregit  uictoriam: quia iustus exsoluendo que non rapuit, iure omnino quod amiserat recepit. uita uero quod ad se pertinuit, per sapientiam adimpleuit, que nobis uite et discipline documentum ac speculum exstitit. Porro gratia ex illa, ut dictum est, potestate peccata dimisit, qua omnia quecunque uoluit, fecit. Mors itaque Christi, mors est mee mortis: quia ille mortuus est, ut ego uiuerem. Quo pacto enim iam non uiuat, pro quo moritur uita? Aut quis iam in uia morum, seu rerum notitia errare timebit duce Sapientia? Aut unde iam reus tenebitur, quem absoluit Iustitia? uitam quidem se ipse perhibet in Euangelio: Ego sum, inquiens, uita . Porro duo sequentia testatur  Apostolus, dicens: Qui factus est nobis iustitia et sapientia a Deo Patre .

28. Si ergo lex spiritus uite in Christo Iesu liberauit nos a lege peccati et mortis, utquid adhuc morimur, et non statim immortalitate uestimur? Sane ut Dei ueritas impleatur. Quia enim misericordiam et ueritatem diligit Deus , necesse est mori quidem hominem, quippe quod predixerat Deus: sed a morte tamen resurgere, ne obliuiscatur misereri Deus. Ita ergo mors etsi non perpetuo dominatur, manet tamen propter ueritatem Dei uel ad tempus in nobis: quemadmodum peccatum, etsi iam non regnat in nostro mortali corpore, non tamen deest penitus nobis. Proinde Paulus ex parte quidem liberatum se a lege peccati  et mortis gloriatur; sed rursum se utraque nichilominus lege aliqua grauari ex parte conqueritur, siue cum aduersus peccatum miserabiliter clamat, Inuenio aliam legem in membris meis , et cetera; siue cum ingemiscit grauatus, haud dubium quin lege mortis, redemptionem exspectans corporis sui .

29. Siue itaque hec, siue alia quecunque in hunc modum, prout in talibus in suo quisque abundat sensu, ex occasione sepulcri christianis sensibus suggerantur: puto quod non mediocris dulcedo deuotionis infundatur cominus intuenti; nec parum proficitur cernendo etiam corporalibus oculis corporalem locum dominice quietis. Etsi quippe iam uacuum sacris membris, plenum tamen nostris et  iucundis admodum sacramentis. Nostris, inquam, nostris, si tamen tam ardenter amplectimur, quam indubitanter tenemus 556 quod Apostolus ait: Consepulti enim sumus per Baptismum in mortem, ut quomodo surrexit Christus a mortuis per gloriam Patris, ita et nos in nouitate uite ambulemus. Si enim complantati facti sumus similitudini mortis eius, simul et resurrectionis erimus . Quam dulce est peregrinis post multam longi itineris fatigationem, post plurima terre marisque pericula, ibi tandem quiescere, ubi et agnoscunt suum Dominum quieuisse! Puto iam pre gaudio non sentiunt uie laborem, nec grauamen reputant expensarum; sed tanquam laboris premium, cursusue  brauium assecuti, iuxta Scripture sententiam, gaudent uehementer cnm inuenerint sepulcrum . Nec casu uel subito, aut ueluti lubrica popularis fauoris opinione, id tam celebre nomen sepulcrum nactum esse putetur, cum hoc ipsum tantis retro temporibus Isaias tam aperte predixerit: Et erit, inquit, in die illa radix Iesse, qui stat in signum populorum, ipsum gentes deprecabuntur, et erit sepulcrum eius gloriosum . Reuera ergo impletum cernimus quod legimus prophetatum, nouum quidem intuenti, sed legenti antiquum: ut sic adsit de nouitate iucunditas, ut de uetustate non desit auctoritas. Et de sepulcro ista sufficiant.



CAPUT XII. De Bethphage.


30. Quid de Bethphage dicam, uiculo sacerdotum, quem pene preterieram, ubi et confessionis sacramentum, et sacerdotalis ministerii mysterium continetur? Bethphage quippe Domus bucce interpretatur. Scriptum est autem: Prope est uerbum in ore tuo, et in corde tuo . Non in altero tantum, sed simul in utroque uerbum habere memineris. Et quidem uerbum in corde peccatoris operatur salutiferam contritionem: uerbum uero in ore noxiam tollit confusionem, ne impediat necessariam confessionem. Ait enim Scriptura: Est pudor adducens peccatum, et est pudor adducens gloriam . Bonus pudor est, quo peccasse,  aut certe peccare confunderis: et omnis licet humanus arbiter forte absit, diuinum tamen quam humanum tanto uerecundius reuereris aspectum, quanto et uerius Deum quam hominem cogitas puriorem [al. presentiorem]: tantoque eum grauius offendi a peccante, quanto constat longius ab illo esse omne peccatum. Huiuscemodi procul dubio pudor fugat opprobrium, parat gloriam, dum aut peccatum omnino non admittit, aut certe admissum et penitendo punit, et confitendo expellit: si tamen gloria etiam nostra hec est, testimonium conscientie nostre. Quod si quispiam confiteri confunditur id quoque, unde compungitur, talis pudor peccatum adducit, et gloriam de conscientia perdit, quando malum quod ex profundo cordis compunctio conatur expellere,  pudor ineptus obstruso labiorum ostio non permittit exire; cum eum exemplo Dauid dicere potius oporteret: Et labia mea non prohibebo, Domine, tu scisti . Qui et seipsum redarguens, puto super huiuscemodi stulto et irrationabili pudore, Quoniam tacui, inquit, inueteraueuerunt ossa mea . Unde et optat ostium poni circumstantie labiis suis , ut oris ianuam et aperire confessioni, et defensioni claudere norit. Denique et aperte hoc ipsum orans petit a Domino, sciens nimirum, quia confessio et magnificentia opus eius . Et quod uidelicet nostram malitiam, et quod eque diuine bonitatis et uirtutis magnificentiam minime tacemus, magnum  quidem gemine confessionis bonum, sed Dei est donum. Ait itaque: Non declines cor meum in uerba malitie ad excusandas excusationes in peccatis . Quamobrem ministros uerbi sacerdotes caute necesse est ad utrumque uigilare sollicitos, quo uidelicet delinquentium cordibus tanto moderamine uerbum timoris et contritionis infligant, quatenus eos nequaquam a uerbo confessionis exterreant; sic corda aperiant, ut ora non obstruant; sed nec absoluant etiam compunctum, nisi uiderint et confessum: quandoquidem corde creditur ad iustitiam, ore autem confessio fit ad salutem. Alioquin a mortuo, tanquam 557 qui non est, perit confessio . Quisquis igitur uerbum in ore habet, et in corde non habet, aut dolosus est, aut uanus:  quisquis uero in corde, et non in ore, aut superbus est, aut timidus.



CAPUT XIII. De Bethania.

31. Sane non omnino  debeo transire silenter domum obedientie, Bethaniam uidelicet, castellum Marie et Marthe, in quo Lazarus est resuscitatus: ubi nimirum et utriusque uite figura, et Dei erga peccatores mira clementia, necnon et uirtus obedientie una cum fructibus penitentie commendatur. Hoc ergo in loco breuiter intimatum sufficiat, quod quidem nec studium bone actionis, nec otium sancte contemplationis, nec lacryme penitentis extra Bethaniam accepta esse poterunt illi, qui tanti habuit obedientiam, ut uitam quam  ipsam perdere maluerit, factus obediens Patri usque ad mortem. He sunt ille profecto diuitie, quas sermo propheticus ex uerbo Domini pollicetur: Consolabitur, inquiens, Dominus Sion, et consolabitur omnes ruinas eius; et ponet desertum eius quasi  delicias, et solitudinem eius quasi hortum Domini. gaudium et letitia inuenietur in ea, gratiarum actio, et uox laudis . Hec igitur orbis delicie, hic thesaurus celestis, hec fidelium hereditas populorum, uestre sunt, karissimi, credita fidei, uestre prudentie et fortitudini commendata. Tunc autem celeste depositum secure et fideliter custodire sufficitis, si nequaquam de ipsa uestra prudentia uel fortitudine, sed de Dei tantum adiutorio ubique presumitis, scientes quia non in fortitudine sua roborabitur uir, et ideo dicentes cum propheta: Dominus firmamentum meum, et refugium meum, et liberator meus : et illud, Fortitudinem meam ad te custodiam, quia Deus susceptor meus; Deus meus, misericordia eius preueniet me ; et item: Non nobis, Domine, non nobis, sed nomini tuo da gloriam : ut in omnibus sit ipse benedictus, qui docet manus uestras ad prelium, et digitos uestros ad bellum 





S. BERNARDI ABBATIS DE GRADIBUS HUMILITATIS ET SUPERBIAE TRACTATUS.





558 ADMONITIO IN OPUSCULUM uII.

1. Primus Bernardi fetus est libellus sequens, inscriptus »de Gradibus Humilitatis,« primusque nominatur tum a Bernardo ipso, tum a Gaufrido monacho, eius uite scriptore. Bernardi hec uerba sunt in epistola decima octaua, ad Petrum cardinalem: »Et ut sciatis quid petatis, scio me scripsisse libellum, qui inscribitur de Humilitate, et quatuor Homilias,« etc. Hec epistola sub annum 1127 exarata est. Gaufridus uero in libro tertio de eius uita, cap. 8, »Si quis,« inquit, »nosse desiderat, quam sollicitus ab initio sui ipsius diiudicator et scrutator exstiterit, primum opus illius de Gradibus Humilitatis inspiciat.« Rationem huiusce tituli reddit uir sanctus in Censura seu Retractatione libri, quam in fronte operis prefigi uoluit. Cum enim quoddam uerbum, quasi e Scriptura sacra prolatum, ipsi excidisset, et quamdam de Seraphim expositionem, quam in Patribus non legerat, adduxisset; hoc comperto, incunctanter sententiam ipse suam emendare non dubitauit. Tantus erat in sancto Doctore ueritatis amor! tanta in Patres reuerentia! Hic Manricus grauiter monet exemplo Bernardi auctores mysticos ac theologicos nonnullos, »qui uel in litteralibus, uel in altissimis theologie sacre sensibus nouitates non solum inducunt, sed etiam profitentur: dum Bernardus, theologia diuinitus infusa preditus, in sensu mystico quod a Patribus non acceperat, suspectum habet, nec satis credit sue conscientie factum, donec rem a se excogitatam retractaret.« Quanquam alio in loco quiddam amplius sibi licere permisit, nempe in fine homiliarum super Missus est, ubi ita ait, »Si quid dictum est preter Patres, quod non sit contra Patres; nec Patribus arbitror, nec cuiquam displicere debere:« et in epistola septuagesima septima, »Sane ibi unusquisque in suo sensu securus abundet, ubi aut certe rationi, aut non contemnende auctoritati quod sentitur non obuiat.« Hec sanctus doctor, priorem sententiam temperans, nec tam nouos sensus, si ratione ducantur, quam affectatum eorum studium reprehendens.

2. Tempus scripti libri de Gradibus Humilitatis colligimus ex prelaudata epistola decima octaua sub annum 1127 scripta. Tunc enim Bernardus quatuor tantum opuscula dictauerat cum aliquot epistolis, quorum opusculorum cum primum fuerit de Humilitate, ante annum 1125 scriptum dici debet. Certe ad Godefridum Clare-uallis Priorem ac consanguineum suum, postea Lingonensem episcopum, ad quem epistola trecentesima uigesima. Hunc »filium, fratrem, socium, et profectus sui participem« uocat hic n. 24. In codice Colbertino, notato 3964, hec inscriptio libri legitur post libros de Consideratione: »Incipit liber eiusdem de Gradibus Humilitatis, ad Godefridum tunc in Clara-ualle Priorem, postea Lingonice ciuitatis episcopum.« Deest in hoc codice Retractatio, que in quatuor aliis manuscriptis libro premittitur. Unde eam in hunc locum restituere uisum est, quam Horstius ad calcem reiecerat.


RETRACTATIO S. BERNARDI IN TRACTATUM DE GRADIBUS HUMILITATIS.

In hoc Opusculo, cum illud de Euangelio, quod Dominus ait, diem ultimi iudicii se nescire, ad aliquam sententiam confirmandam atque corroborandam proferrem in medium , improuide quidem apposui, quod in Euangelio scriptum non esse postea deprehendi. Nam cum textus habeat tantummodo, neque filius scit; ego deceptus magis, quam fallere uolens, littere quippe immemor, sed non sensus, »Nec ipse,« inquam, »Filius hominis scit.« Unde etiam totam ordiens sequentem disputationem, ex eo quod non ueraciter posui, ueram conatus sum approbare assertionem. Sed quia talem errorem meum multo post, quam a me idem libellus editus, et a pluribus iam transcriptus fuit, deprehendi; cum non potui per tot iam libellos sparsum persequi mendacium, necessarium credidi confugere ad confessionis remedium. Alio quoque in loco  quamdam de Seraphim opinionem posui, quam nunquam audiui, nusquam legi. Ubi sane lector meus attendat, quod proinde temperanter, »puto,« dixerim: uolens uidelicet non aliud, quam putari, quod certum reddere de Scripturis non ualui. Titulus quoque ipse qui de Gradibus Humilitatis inscribitur, pro eo forsitan quod non humilitatis, sed superbie potius hic distingui describique gradus uidentur, calumniam patietur, sed hoc a minus uel intelligentibus, uel attendentibus eius tituli rationem, quam tamen in fine opusculi ipse breuiter intimare curaui.



[PRIMA PARS.]



559 PRAEFATIO.


Rogasti me, frater Godefride, ut ea que de gradibus humilitatis coram fratribus locutus fueram, pleniori tibi tractatu dissererem. Cui tue petitioni digne, ut dignum erat, et uolens satisfacere, et timens non posse, euangelici consilii memor, non prius, fateor, incipere ausus sum, quam sedens computaui, si sufficerent sumptus ad perficiendum . Cum autem caritas hunc foras misisset timorem, quo mihi timebam illudi de opere non consummando, subintrauit alius timor de contrario, quo cepi timere grauius periculum de gloria si perfecissem, quam de ignominia si defecissem. Unde inter hunc timorem et caritatem, uelut in quodam biuio positus, diu hesitaui, cui uiarum  tuto me crederem; metuens aut loquendo utiliter de humilitate, ipse humilis non inueniri; aut tacendo humiliter, inutilis fieri. Cumque neutram uiam tutam, alterutram tamen mihi tenendam esse conspicerem; elegi potius tibi, si quem possem, communicare fructum sermonis, quam tutari me solum portu silentii: simul fiduciam habens, si quid forte, quod approbes, dixerim, tuis precibus posse me non superbire; sin autem  nichil tuo studio dignum effecerim, de nichilo superbire non posse.



CAPUT PRIMUM. Christum esse uiam humilitatis, qua peruenitur ad ueritatem.

1. Locuturus ergo de gradibus humilitatis, quos  beatus Benedictus non numerandos, sed ascendendos proponit , prius ostendo, si possum, quo per illos perueniendum sit, ut audito fructu peruentionis, minus grauet labor ascensionis. Proponit itaque Dominus nobis uie laborem, laboris mercedem Ego sum, inquit, uia, ueritas, et uita . uiam dicit humilitatem, que ducit ad ueritatem. Altera labor, altera fructus laboris est. Unde sciam, inquis, quod ibi de humilitate locutus sit, cum indeterminate dixerit: Ego sum uia? Audi apertius: Discite a me quia mitis sum et humilis corde . Se ergo proponit humilitatis exemplum, mansuetudinis formam. Si imitaris eum, non ambulas in tenebris, sed habebis lumen uite . Quid est lumen uite, nisi ueritas;  que illuminans omnem hominem uenientem in hunc mundum, ostendit ubi sit uera uita? Ideo cum dixisset, Ego um uia et ueritas, subdidit, et uita: ac si diceret: Ego sum uia, que ad ueritatem duco; ego sum ueritas que uitam promitto: ego sum uita, quam do. Hec est enim, ait, uita eterna, ut cognoscent te uerum Deum: et quem misisti Iesum Christum . uel sic, quasi tu dicas: uiam considero, id est humilitatem: fructum desidero, ueritatem. Sed quid si tantus est labor uie, ut ad optatum lucrum non possim peruenire? Respondet: Ego sum uia, id est uiaticum, quo sustenteris in uia. Clamat igitur errantibus, et uiam ignorantibus, Ego sum uia: dubitantibus, et non credentibus, Ego sum ueritas: iam ascendentibus, sed lassescentibus,  Ego sum uita. Satis, ut reor, ostensum est ex proposito capitulo Euangelii, 560 cognitionem ueritatis fructum esse humilitatis. Accipe et aliud. Confiteor tibi, Pater, Domine celi et terre, quia abscondisti hec, haud dubium quin ueritatis secreta, a sapientibus et prudentibus, id est a superbis, et reuelasti ea paruulis , hoc est humilibus. Et in hoc apparet quod ueritas, que superbis absconditur, humilibus reuelatur.

2. Humilitatis uero talis potest esse definitio: Humilitas est uirtus, qua homo uerissima sui agnitione sibi ipsi uilescit. Hec autem conuenit his qui ascensionibus in corde suo dispositis, de uirtute in uirtutem, id est de gradu in gradum proficiunt, donec ad culmen humilitatis perueniant, in quo uelut  in Sion, id est in speculatione, positi, ueritatem prospiciant. Etenim, inquit, benedictionem dabit legislator : quia qui dedit legem, dabit et benedictionem; hoc est, qui iussit humilitatem, perducet ad ueritatem. Quis uero est hic legislator, nisi dulcis et rectus Dominus qui legem dedit delinquentibus in uia?  In uia quippe delinquunt, qui ueritatem derelinquunt. Sed nunquid uel sic a dulci Domino derelinquuntur? Ipsis ergo dulcis et rectus Dominus legem dat uiam humilitatis, per quam redeant ad cognitionem ueritatis. Dat occasionem recuperande salutis, quia dulcis est; non tamen absque disciplina legis, quia rectus est. Dulcis, quia perire non patitur; rectus, quia punire non obliuiscitur.



CAPUT II. Quo fructu ascendantur gradus humilitatis.


3. Hanc itaque legem, qua reditur ad ueritatem, beatus Benedictus per duodecim gradus disponit: ut sicut per decem precepta legis ac geminam circumcisionem  ad Christum uenitur; ita his duodecim gradibus ascensis, ueritas apprehendatur. Illud quoque quod in scala illa, que in typo humilitatis Iacob monstrata est, Dominus desuper innixus apparuit , quid nobis aliud innuit, nisi quod in culmine humilitatis constituitur cognitio ueritatis? Dominus quippe de summitate scale prospiciebat super filios hominum tanquam ueritas,  cuius oculi sicut fallere nolunt, ita falli non norunt, ut uideret si est intelligens aut requirens Deum. An non tibi de alto uidetur clamare ac dicere requirentibus se : Transite ad me, omnes qui concupiscitis me, et a generationibus meis implemini?  et illud: uenite ad me, omnes qui laboratis et onerati estis, et ego uos reficiam . uenite, inquit. Quo? Ad me ueritatem. Qua? Per humilitatem. Quo fructu? Ego uos reficiam. Sed que est refectio, quam ueritas ascendentibus promittit, peruenientibus reddit? An forte ipsa est caritas? Ad hanc quippe, ut ait beatus Benedictus, ascensis omnibus humilitatis gradibus monachus mox perueniet . uere dulcis et suauis cibus caritas, que fessos alleuat, debiles roborat, mestos letificat. Iugum denique  ueritatis facit suaue, et onus leue.

4. Bonus cibus caritas, que media in ferculo Salomonis consistens , diuersarum odore uirtutum, uelut diuersi generis fragrantia pigmentorum, esurientes reficit, 561 iucundat reficientes. Ibi siquidem apponitur pax, patientia, benignitas, longanimitas, gaudium in Spiritu sancto: et si que sunt alie ueritatis seu sapientie generationes, apparantur [al. apponuntur] in illa. Habet et humilitas in eodem ferculo suas epulas, panem scilicet doloris et uinum compunctionis, quas primo ueritas incipientibus offert, quibus utique dicitur: Surgite postquam sederitis, qui manducatis panem doloris . Habet ibidem contemplatio  ex adipe frumenti solidum cibum sapientie, cum uino quod letificat cor hominis, ad que ueritas perfectos inuitat, dicens: Comedite, amici mei, et bibite; et inebriamini, karissimi . Media, inquit, caritate constrauit propter filias Ierusalem ; propter imperfectas uidelicet animas, que, dum adhuc illum solidum cibum minus capere possunt, lacte interim caritatis pro pane, oleo pro uino nutriende sunt. Que recte media describitur, quia eius suauitas nec incipientibus presto est, prohibente timore; nec perfectis satis est, pro abundantiori contemplationis dulcedine. Hi adhuc a noxiis carnalium delectationum humoribus, timoris amarissima potione purgandi, nondum lactis dulcedinem experiuntur: illi iam auulsi a lacte, epulari  ab introitu glorie gloriosius delectantur: solis mediis, id est proficientibus, ita iam melleas quasdam sorbitiunculas caritatis expertis, ut illis interim pro sui teneritudine contenti sint.

5. Primus ergo cibus est humilitatis, purgatorius cum amaritudine: secundus caritatis, consolatorius cum dulcedine: tertius contemplationis, solidus cum fortitudine. Heu mihi, Domine Deus uirtutum! quousque irasceris super orationem serui tui, cibabis me pane lacrymarum, et potum dabis mihi in lacrymis? Quis me inuitabit ad illud uel medium ac dulce caritatis conuiuium: ubi iusti epulantur in conspectu Dei, et delectantur in letitia, ut iam non loquens in amaritudine anime mee, dicam Deo, Noli me condemnare: sed epulando in azymis sinceritatis  et ueritatis, letus cantem in uiis Domini, quoniam magna est gloria Domini? Bona tamen uia humilitatis, qua ueritas inquiritur, caritas acquiritur, generationes sapientie participantur. Denique sicut finis legis Christus, sic perfectio humilitatis, cognitio ueritatis. Christus cum uenit attulit gratiam: ueritas quibus innotuerit, dat caritatem. Innotescit autem humilibus: humilibus ergo dat gratiam.



CAPUT III. Quo ordine gradus humilitatis ad propositum brauium ueritatis perducant: et quomodo Christus per passionem didicit misericordiam.

6. Dixi, ut potui, quo fructu humilitatis gradus ascendi debeant: dicam, ut potero, quo ordine ad propositum brauium ueritatis perducant. Sed, quia  ipsa quoque ueritatis agnitio in tribus gradibus consistit, ipsos breuiter, si possum, distinguo: quatenus ex hoc clarius innotescat, ad quem trium ueritatis, duodecimus humilitatis pertingat. Inquirimus namque ueritatem in nobis, in proximis, in sui natura. In nobis, nosmetipsos diiudicando: in proximis, eorum malis compatiendo: in sui natura mundo corde contemplando. Obserua sicut numerum, ita et ordinem. Primo te doceat ueritas ipsa, quod prius in proximis quam in sui debeat inquiri natura. Post hoc accipies, cur prius in te, quam in proximis inquirere debeas. In numero siquidem beatitudinum, quas suo sermone distinxit Dominus, prius misericordes, quam mundicordes posuit . Misericordes quippe cito in proximis ueritatem  deprehendunt, dum suos affectus in illos extendunt: dum sic per caritatem se illis conformant, ut illorum uel bona, uel mala, tanquam propria sentiant. Cum infirmis infirmantur, cum scandalizatis uruntur . Gaudere cum gaudentibus, flere cum flentibus consueuerunt . Hac caritate fraterna cordis acie mundata, ueritatem delectantur in sui contemplari 362 natura, pro cuius amore mala tolerant aliena. Qui uero ita se fratribus non consociant, sed e contrario aut flentibus insultant, aut gaudentibus derogant, dum quod in illis est, in se esse non sentiunt, quia similiter affecti non sunt, ueritatem in proximis qualiter deprehendere possunt? Bene namque conuenit  illis illud uulgare prouerbium: Nescit sanus quid sentiat eger, aut plenus quid patiatur ieiunus. Et eger egro, et ieiunus ieiuno quanto propinquius, tanto familiarius compatiuntur. Sicut enim pura ueritas non nisi puro corde uidetur; sic miseria fratris uerius misero corde sentitur. Sed ut ob alienam miseriam miserum cor habeas, oportet ut tuam prius agnoscas: ut proximi mentem in tua inuenias, et ex te noueris, qualiter illi subuenias, exemplo scilicet Saluatoris nostri, qui pati uoluit, ut compati sciret; miser fieri, ut misereri disceret, ut quomodo de ipso scriptum est, Didicit ex his que passus est obedientiam , ita et misericordiam disceret. Non quod ante misereri nesciret, cuius misericordia ab eterno, et usque in eternum: sed, quod  natura sciebat ab eterno, temporali didicit experimento.

7. Sed forte durum tibi uidetur, quod dixi Dei sapientiam Christum didicisse misericordiam; quasi is per quem omnia facta sunt, aliquid aliquando ignorasset ex iis que sunt: maxime cum illud quod ex Epistola ad Hebreos ad id comprobandum commemoraui, alio sensu, qui non ita uideatur absurdus, possit intelligi; ut hoc quod dictum est, didicit, non ad ipsum caput referatur in sui persona, sed ad corpus eius, quod est Ecclesia; et ita sit sensus: Et didicit ex iis que passus est obedientiam, hoc est, obedientiam didicit in suo corpore ex iis que passus est in capite. Nam illa mors, illa crux, opprobria, sputa, flagella, que omnia caput nostrum  Christus pertransiit, quid aliud corpori eius, id est nobis, quam preclara obedientie documenta fuerunt? Christus enim, ait Paulus, factus est obediens Patri usque ad mortem, mortem autem crucis . Qua necessitate? Respondeat apostolus Petrus: Christus passus est pro nobis, uobis relinquens exemplum, ut sequamini, inquit, uestigia eius , id est, ut imitemini obedientiam eius. Ex his ergo que passus est, discimus quanta nos, qui puri homines sumus, oporteat pro obedientia perpeti, pro qua is, qui et Deus erat, non dubitauerit mori. Et hoc modo, inquis, non inconueniens erit, si dicatur Christus uel obedientiam, uel misericordiam, seu aliquid aliud in suo corpore didicisse: dum tamen sibi in sua persona nil, quod se ante latuerit,  credatur ex tempore potuisse accedere. Sicque ipse sit qui misereri doceat aut obedire, ipse qui discat: quia caput et corpus unus est Christus.

8. Non nego hunc intellectum, quin rectus sit: sed ex alio loco ipsius Epistole, superior interpretatio uidetur approbari, ubi dicitur: Nusquam enim Angelos apprehendit, sed semen Abrahe apprehendit: unde debuit per omnia fratribus assimilari, ut misericors fieret . Puto quod hec uerba sic ad caput referenda sunt, ut corpori penitus aptari non possint. De uerbo utique Dei dictum est quod non Angelos apprehendit, hoc est, non in unam sibi personam assumpsit, sed semen Abrahe. Neque enim legitur, uerbum angelus factum est, sed  uerbum caro factum est , et caro de carne Abrahe, iuxta promissionem, que illi primum facta est. Unde, id est ex qua seminis assumptione, debuit per omnia fratribus assimilari; id est, oportuit ac necesse fuit, ut similis nobis passibilis, nostrarum omnia, excepto peccato, genera miseriarum percurreret. Si queris, qua necessitate? Ut misericors, inquit, fieret. Et hoc, ais, cur non recte ad corpus referri potest? Sed audi quod paulo post sequitur: In eo enim, in quo passus est ipse et tentatus, potens est et eis qui tentantur auxiliari . In quibus uerbis quid melius intelligi possit non uideo; nisi quod ideo pati ac tentari, omnibusque, absque peccato, humanis uoluit communicare miseriis , ut similiter  passis ac tentatis misereri ac compati ipse disceret experimento.

563 9. Quo quidem experimento non dico ut sapientior efficeretur, sed propinquior uideretur: quatenus infirmi filii Adam, quos suos fieri et appellari fratres non dedignatus est , suas illi infirmitates committere non dubitarent, qui sanare illas et posset ut Deus, et uellet ut proximus, et cognosceret ut eadem passus. Unde Isaias uirum eum appellat dolorum, et scientem infirmitatem ; et Apostolus: Non enim habemus, inquit, Pontificem qui non possit compati infirmitatibus nostris. Unde autem possit, indicans adiungit: Tentatum autem per omnia pro similitudine, absque peccato  . Beatus quippe Deus, beatus Dei Filius, in ea forma, qua non rapinam arbitratus est esse se equalem Patri, procul dubio impassibilis, priusquam se exinanisset formam serui accipiens , sicut miseriam uel subiectionem expertus non erat, sic misericordiam uel obedientiam non nouerat experimento. Sciebat quidem per naturam, non autem sciebat per experientiam. At ubi minoratus est non solum a seipso, sed etiam paulo minus ab Angelis, qui et ipsi impassibiles sunt per gratiam, non per naturam, usque ad illam formam, in qua pati et subiici posset, quod utique  in sua non posset; et in passione expertus est misericordiam, et in subiectione obedientiam. Per quam tamen experientiam, non illi  scientia, sed nobis fiducia creuit, dum ex hoc misero genere cognitionis, is a quo longe erraueramus, factus est propior nobis. Quando enim illi appropinquare auderemus, in sua impassibilitate manenti? Nunc autem, Apostolo suadente, monemur cum fiducia adire thronum gratie ipsius , quem nimirum, sicut alibi scriptum est, languores nostros tulisse, et dolores nostros portasse cognoscimus , et in eo quo passus est ipse, nobis compati posse non dubitamus.

10. Non ergo debet absurdum uideri, si dicitur, Christum non quidem aliquid scire cepisse, quod aliquando nescierit; scire tamen alio modo misericordiam ab eterno per diuinitatem, et aliter in tempore  didicisse per carnem. uide ne et simili locutionis modo illud dictum sit, quod Dominus requirentibus discipulis de die ultimo se nescire respondit. Nam quomodo diem illum ille nesciebat, in quo omnes sapientie et scientie thesauri sunt absconditi?  Cur ergo se scire negabat, quod certum est quia nescire non poterat? Numquid forte mendaciter eos uoluit celare, quod utiliter non ualuit innotescere? Absit. Sicut nil ignorare poterat, cum sapientia sit: sic nec mentiri, cum ueritas sit. Sed uolens discipulos ab inutilis inquisitionis curiositate compescere, quod inquirebant, se scire negauit: non omnino quidem, sed tali quodam modo, quo negare ueraciter potuit. Nam, etsi sue diuinitatis intuitu eque omnia, preterita scilicet, presentia  atque futura perlustrando, diem quoque illum palam habebat; non tamen ullis carnis sue sensibus experiendo agnouerat. Alioquin iam spiritu oris sui Antichristum interfecerat, iam auribus sui corporis archangelum uociferantem, et tubam sonantem, in quo strepitu mortui suscitandi sunt, audierat: iam oculis sue carnis oues hedosque, qui ab inuicem segregandi sunt, perspexerat.

11. Denique ut intelligas, quod illa tantum cognitione, que per carnem fit, se illum diem nescire perhibuerit, uigilanter respondens, non ait: Nec ego scio, sed nec ipse, inquit, Filius hominis scit  . Quid est Filius hominis, nisi nomen assumpte carnis? Quo siquidem nomine intelligi datur, quia dicens se aliquid nescire, non iuxta quod  Deus est, sed secundum hominem loquitur. Alias quippe loquens de se secundum suam diuinitatem, non Filius, uel Filium hominis; Sed ego, uel Me, sepius ponere consueuit, ut ibi: Amen, amen dico uobis, antequam Abraham fieret, ego sum . Ego sum, ait: non, Filius hominis est. Nec dubium, quin de illa essentia diceret, qua ante Abraham et sine initio est, non qua post Abraham et ex Abraham factus est. Alibi quoque hominum de se opinionem a discipulis inquirens, Quem dicunt, inquit, homines esse, 564 non me, sed Filium hominis? Rursus eosdem interrogans, qui de se ipsi quoque sentirent: uos autem, non quem Filium hominis, sed quem me, ait, esse dicitis? Carnalis  uidelicet populi sententiam de carne inquirens, nomen carnis, quod proprie est Filius hominis, posuit: spirituales uero discipulos de sua diuinitate interrogans, non Filium hominis, sed signanter me dixit. Quod denique Petrus intelligens, quid per hoc quod dixerat, me. requisiti fuissent, sua responsione aperuit: Tu es, inquiens, non iehsu filius uirginis, sed Christus Filius Dei . Quod utique si respondisset, nichilominus ueritatem dixisset: sed in uerbis interrogationis sensum interrogantis prudenter aduertens, competenter proprieque ad interrogata respondit, dicens: Tu es Christus, Filius Dei.

 12. Cum igitur uideas Christum in una quidem persona duas habere naturas, unam qua semper fuit, alteram qua esse cepit; et secundum sempiternum suum quidem esse, semper omnia nosse; secundum temporalem uero, multa temporaliter expertum fuisse: cur fateri dubitas, ut esse in tempore cepit ex carne, sic carnis quoque miserias scire cepisse, illo duntaxat modo cognitionis, quem docet defectio carnis? Quod utique genus scientie protoplasti sapientius feliciusque nescirent, quando id attingere nisi stulte misereque non poterant. Sed plasmator eorum Deus requirens quod perierat, opus suum miseratus prosecutus est, descendens et ipse misericorditer, quo illi ceciderant miserabiliter. uoluit experiri in se, quod illi faciendo contra se merito  paterentur, non simili quidem curiositate, sed mirabili caritate: non ut miser cum miseris remaneret, sed ut misericors factus miseros liberaret. Factus, inquam, misericors, non illa misericordia, quam felix manens habuit ab eterno, sed quam mediante miseria reperit in habitu nostro. Porro pietatis opus, quod per illam cepit, in ista perfecit: non quod sola illa non posset perficere; sed quia nobis non potuit absque ista sufficere. Utraque siquidem necessaria; sed nobis hec magis congrua fuit. O ineffabilis pietatis excogitatio! Quando nos illam miram misericordiam cogitaremus, quam precedens miseria non informat? Quando illam aduerteremus incognitam nobis compassionem, que non passione preuenta,  cum impassibilitate perdurat? Attamen si illa, que miseriam nescit misericordia non precessisset, ad hanc, cuius miseria mater est, non accessisset. Si non accessisset, non attraxisset: si non attraxisset, non extraxisset. Unde autem extraxit, nisi de lacu miserie, et de luto fecis?  Nec illam tamen misericordiam deseruit, sed hanc inseruit: non mutauit, sed multiplicauit, sicut scriptum est: Homines et iumenta saluabis, Domine, quemadmodum multiplicasti misericordiam tuam, Deus .



CAPUT Iu. Primus ueritatis gradus est, primum seipsum attendere, seu propriam miseriam agnoscere.

13. Sed iam ad propositum redeamus. Si ergo se  miserum fecit, qui miser non erat, ut experiretur quod et ante sciebat: quanto magis tu, non dico ut te facias quod non es, sed ut attendas quod es, quia uere miser es, et sic discas misereri, qui hoc aliter scire non potes! ne forte, si proximi malum consideres, et tuum non attendas, mouearis non ad miserationem, sed ad indignationem; non ad adiuuandum, sed ad iudicandum: denique non ad instruendum in spiritu lenitatis, sed ad destruendum in spiritu furoris. uos, qui spirituales estis, ait Apostolus, huiusmodi instruite in spiritu lenitatis. Apostoli consilium siue etiam preceptum est, ut mansueto, id est eo spiritu fratri egrotanti subuenias,  quo tibi uis subueniri cum egrotas. Et ut scias qualiter erga delinquentem mansuescere possis, Considerans, inquit, teipsum, ne et tu tenteris .

14. Considerare libet, quam bene discipulus ueritatis ordinem sequatur Magistri. In beatitudinibus, quas 565 supra memoraui , sicut prius misericordes quam mundicordes, sic prius mites quam misericordes pronuntiati sunt . Et Apostolus cum spirituales hortaretur ad instruendum carnales, adiunxit, in spiritu lenitatis. Instructio quippe fratrum pertinet ad misericordes; spiritus lenitatis, ad mites. Ac si diceret: Inter misericordes deputari non potest, qui in semetipso mitis non est. Ecce Apostolus aperte ostendit, quod  superius me ostensurum promisi , prius uidelicet ueritatem inquirendam esse in nobis, quam in proximis; considerans, inquiens, teipsum, id est, quam facilis ad tentandum, quam pronus ad peccandum: quatenus ex tui consideratione mitescas, sicque ad succurrendum aliis in spiritu lenitatis accedas. Alioquin si monentem non audis discipulum, arguentem time Magistrum: Hypocrita, eiice primum trabem de oculo tuo; et sic uidebis festucam eiicere de oculo fratris tui . Trabes in oculo grandis et grossa, superbia in mente est: que quadam corpulentia sui uana, non sana; tumida, non solida, oculum mentis obscurat, ueritatem obumbrat: ita ut, si tuam occupauerit mentem, iam tu te  uidere, iam te talem, qualis es, uel qualis esse potes, non possis sentire: sed qualem te amas, talem te uel putes esse, uel speres fore. Quid enim aliud est superbia, quam , amor proprie excellentie? Unde et nos possumus dicere per contrarium, humilitatem proprie et excellentie esse contemptum. Amor uero, sicut nec odium, ueritatis iudicium nescit. uis iudicium ueritatis audire! Sicut audio, sic iudico . Non sicut odi, non sicut amo, non sicut timeo. Est iudicium odii, ut illud: Nos legem habemus, et secundum legem nostram debet mori . Est et timoris, ut illud: Si dimittimus eum sic, uenient Romani et tollent nostrum locum et genem  . Iudicium uero amoris, ut Dauid de filio parricida: Parcite, inquit, puero Absalon . Et legibus humanis statutum, et in causis, tam ecclesiasticis, quam secularibus seruatum scio, speciales amicos causantium non debere admitti ad iudicium: ne uel fallant, uel fallantur amore suorum. Quod si culpam amici tuo iudicio amor illius aut minuit, aut prorsus abscondit: quanto magis amor tui tuum contra te iudicium fallit!

15. Qui ergo plene ueritatem in se cognoscere curat, necesse est ut semota trabe superbie, que oculum arcet a luce, ascensiones in corde suo disponat, per quas seipsum in seipso inquirat, et sic  post duodecimum humilitatis ad primum ueritatis gradum pertingat. Cum autem ueritate inuenta in se, imo se inuento in ueritate, dicere potuerit, Credidi, propter quod locutus sum; ego autem humiliatus sum nimis: ascendat homo ad cor altum, ut exaltetur ueritas, et ad gradum secundum perueniens dicat in excessu suo: Omnis homo mendax . Putas, hunc ordinem Dauid non tenuit! Putas, hoc non sensit Propheta, quod Dominus, quod Apostolus, quod et nos post ipsos, et per ipsos sentimus! Credidi, inquit, ueritati dicenti: Qui sequitur me, non ambulat in tenebris . Credidi ergo sequendo, propter quod locutus sum confitendo. Quid confitendo! ueritatem quam cognoui credendo. Postquam autem  et credidi ad iustitiam, et locutus sum ad salutem, humiliatus sum nimis, hoc est perfecte. Tanquam diceret: Quia ueritatem cognitam in me confiteri contra me non erubui, ad perfectionem humilitatis profeci. Nimis enim pro Perfecte potest intelligi; ut ibi: In mandatis eius uolet nimis . Quod si quis contendat, nimis hic pro ualde positum non pro Perfecte, quia et expositores id ipsum uidentur astruere; neque hoc discordat a sensu Prophete, ut sic sentiamus eum dixisse: Ego quidem, cum adhuc ueritatem non nossem, aliquid me putabam esse, cum nichil essem. At postquam in Christum credendo, id est eius humilitatem imitando, ueritatem agnoui; ipsa quidem exaltata est in me  ex mea confessione: sed ego humiliatus sum nimis, id est, ualde uilui mihi ex mei consideratione.



566 CAPUT u. Secundus gradus ueritatis est, ex agnitione proprie infirmitatis, compati miserie proximi.

16. Humiliatus ergo Propheta in hoc primo gradu ueritatis, ut ait in alio psalmo: Et in ueritate tua humiliasti me ; semetipsum attendat, et ex propria miseria generalem perpendat: sicque ad secundum transiens dicat in excessu suo, Omnis homo mendax. In quo excessu suo? In illo procul dubio, quo sese excedens, ac ueritati adherens, seipsum diiudicat. In illo ergo excessu suo dicat, non indignando aut insultando, sed miserando et compatiendo: Omnis homo mendax. Quid est,  Omnis homo mendax? Omnis homo infirmus, omnis homo miser et impotens, qui nec se, nec alium possit saluare. Sicut dicitur: Fallax equus ad salutem , non quod equus aliquem fallat, sed quia is seipsum fallit, qui in fortitudine eius confidit: sic omnis homo dicitur mendax, id est fragilis, mutabilis, a quo salus non possit uel sua, uel aliena sperari: quin potius maledictionem incurrat, qui spem suam in homine ponit . Proficiens itaque humilis Propheta per ducatum ueritatis, quodque in se lugebat uidens in aliis, dum apponit scientiam, apponat et dolorem, ac generaliter, sed ueraciter dicat: Omnis homo mendax.

 17. uide quam longe aliud senserit de se Phariseus ille superbus. Quid deprompsit in excessu suo? Deus, gratias ago tibi, quia non sum sicut ceteri hominum . Dum in se singulariter exsultat, aliis arroganter insultat. Dauid autem aliter. Ait enim: Omnis homo mendax. Neminem excipit, ne quem decipiat: sciens quia omnes peccauerunt, et omnes egent gloria Dei . Phariseus se solum decipit, quem solum excipit, dum ceteros damnat. Propheta se non excipit a communi miseria, ne excipiatur a misericordia: Phariseus exsufflat misericordiam, dum dissimulat miseriam. Propheta affirmat tam de omnibus, quam de se: Omnis homo mendax: Phariseus confirmat de omnibus preter se, Non sum, inquiens, sicut  ceteri hominum Et gratias agit, non quia bonus, sed quia solus: non tam de bonis que habet, quam de malis que in aliis uidet. Nondum de suo trabem eiecerat, et festucas in oculis fratrum enumerat. Nam subdit: Iniusti, captores . Non frustra, ut arbitror, excessum a proposito feci, si utriusque excessus differentiam intellexisti.

18. Iam ad propositum redeundum est. Quos itaque ueritas sibi iam innotescere, ac per hoc uilescere fecit, necesse est, ut cuncta, que amare solebant, et ipsi sibi amarescant. Statuentes nimirum se ante se, tales se uidere cogunt, quales uel a se uideri erubescunt. Dumque sibi displicet quod sunt, et ad id suspirant quod non sunt, quod utique  per se fore diffidunt; uehementer sese lugentes id solum consolationis inueniunt, ut seueri iudices sui, qui scilicet amore ueri esuriant et sitiant iustitiam, usque ad contemptum sui districtissimam de se exigant satisfactionem, et de cetero emendationem. Sed, cum se ad id sufficere non posse conspiciunt (cum enim fecerint omnia que mandata fuerint sibi, seruos se inutiles dicunt , de iustitia ad misericordiam confugiunt. Ut autem illam consequantur, consilium ueritatis sequuntur: Beati misericordes, quoniam ipsi misericordiam consequentur . Et hic est secundus gradus ueritatis, quo eam in proximis inquirunt; dum de suis aliorum necessitates exquirunt; dum ex iis que patiuntur, patientibus compati sciunt.



CAPUT uI. Tertius gradus ueritatis, mundare oculum cordis ad contemplanda celestia et diuina.


19. In his ergo tribus que dicta sunt, id est in luctu penitentie, in desiderio iustitie, in operibus misericordie si perseuerant, a tribus impedimentis, que 567 aut ignorantia, aut infirmitate, aut studio contraxerunt, cordis aciem mundant, quo per contemplationem ad tertium ueritatis gradum pertranseant. He sunt uie, que uidentur hominibus bone, illis duntaxat exceptis, qui letantur cum male fecerint, et exsultant in rebus pessimis , ac se de infirmitate uel ignorantia tegunt ad excusandas excusationes in peccatis . Sed frustra sibi de infirmitate, uel ignorantia blandiuntur,  qui ut liberius peccent, libenter ignorant, uel infirmantur. Putas, primo homini profuit, licet ipse non libenter peccauit, quod se per uxorem, tanquam per carnis infirmitatem, defendit ? aut primi martyris lapidatores, quoniam aures suas continuerunt , per ignorantiam excusabiles erunt? Qui igitur studio et amore peccandi a ueritate se sentiunt alienatos, infirmitate et ignorantia pressos; studium in gemitum, amorem in merorem conuertant, infirmitatem carnis feruore iustitie uincant, ignorantiam liberalitate repellant: ne si nunc egentem, nudam et infirmam ueritatem ignorant, cum potestate magna et uirtute uenientem, terrentem, arguentem, sero cum rubore cognoscant, frustra cum tremore respondeant: Quando te uidimus egere,  et non ministrauimus tibi?  Cognoscetur certe Dominus iudicia faciens , qui nunc ignoratur misericordiam querens. Denique uidebunt in quem transfixerunt : similiter et auari quem contempserunt. Ab omni ergo labe, infirmitate, ignorantia studioue contracta, flendo, iustitiam esuriendo, operibus misericordie insistendo, mundatur oculus cordis, cui se in sui puritate ueritas uidendam promittit: Beati mundo corde, quoniam ipsi Deum uidebunt . Cum sint itaque tres gradus seu status ueritatis, ad primum ascendimus per laborem humilitatis, ad secundum per affectum compassionis, ad tertium per excessum contemplationis. In primo ueritas reperitur seuera; in secundo, pia; in tertio, pura. Ad  primum ratio ducit, qua nos discutimus; ad secundum affectus perducit, quo aliis miseremur; ad tertium puritas rapit, qua ad inuisibilia subleuamur.



CAPUT uII. Quomodo sancta Trinitas hos tres ueritatis gradus in nobis operetur.

20. Interlucet hic mihi mira quedam ac diuisa indiuidue Trinitatis operatio, si quo modo tamen ab homine sedente in tenebris ineffabilis illa possit capi cooperantium sibi personarum diuisio. In primo siquidem gradu Filius, in secundo Spiritus sanctus, in tertio mihi Pater operari uidetur. uis audire Filii operationem? Si ego, inquit, laui uobis pedes Dominus  et magister, quanto magis et uos debetis alter alterius lauare pedes?  Tradebat discipulis humilitatis formam ueritatis Magister, qua in primo gradu primum eis ueritas innotesceret. Attende et opus Spiritus sancti: Charitas Dei diffusa est in cordibus nostris per Spiritum sanctum qui datus est nobis . Charitas quippe donum est Spiritus sancti, qua fit ut qui sub disciplina Filii per humilitatem ad primum usque gradum ueritatis iam profecerunt, ad secundum per compassionem proximi, sub magisterio Spiritus sancti perueniant. Audi et de Patre, Beatus es, Simon Bar Iona, quia caro et sanguis non reuelauit tibi, sed Pater meus qui est in celis ; et illud, Pater filiis notam faciet ueritatem suam ; et, Confiteor tibi,  Pater, quia abscondisti hec a sapientibus, et reuelasti ea paruulis : uides quia quos uerbo et exemplo prius Filius humiliauit, super quos deinde Spiritus sanctus caritatem effudit, hos tandem in gloria Pater recepit? Filius facit discipulos, Paraclitus consolatur amicos, Pater exaltat filios. Quia uero non solum Filius, sed et Pater et Spiritus sanctus ueraciter ueritas appellantur; constat quod una eademque ueritas, seruata proprietate personarum, tria hec in tribus gradibus operatur. Primo scilicet instruit, ut magister: secundo consolatur, ut amicus uel frater: tertio astringit, ut filios pater.

568 21. Dei quippe Filius, uerbum scilicet ac sapientia Patris, primum quidem illam anime nostre  potentiam, que ratio dicitur, cum reperit carne depressam, peccato captiuam, ignorantia cecam, exterioribus deditam; clementer assumens, potenter erigens, prudenter instruens, introrsum trahens, ac mirabiliter utens tanquam pro se uicaria, ipsam sibi iudicem statuit, ita ut pro reuerentia uerbi cui coniungitur, ipsa sui accusatrix, testis, et iudex, contra se ueritatis fungatur officio. Ex qua prima coniunctione uerbi et rationis humilitas nascitur. Aliam deinde partem, que dicitur uoluntas, ueneno quidem carnis infectam, sed iam ratione discussam, Spiritus sanctus dignanter uisitans, suauiter pugnans, ardenter afficiens, misericordem facit: ita ut more pellis, que uncta extenditur, ipsa quoque unctione perfusa celesti usque ad inimicos per affectum dilatetur.  Et sic ex hac secunda coniunctione Spiritus Dei et uoluntatis humane, caritas efficitur. Utramque uero partem, rationem scilicet et uoluntatem, alteram uerbo ueritatis instructam, alteram spiritu ueritatis afflatam; illam hyssopo humilitatis aspersam, hanc igne caritatis succensam; tandem iam perfectam animam, propter humilitatem sine macula, propter caritatem sine ruga; cum nec uoluntas rationi repugnat, nec ratio ueritatem dissimulat, gloriosam sibi sponsam Pater conglutinat: ita ut nec ratio de se, nec uoluntas de proximo cogitare sinatur, sed hoc solum beata illa anima dicere delectetur, Introduxit me Rex in cubiculum suum. Digna certe, que de schola humilitatis, in qua primum  sub magistro Filio ad seipsam intrare didicit, iuxta comminationem ad se factam, Si ignoras te, egredere et pasce hedos tuos ; digna ergo, que de schola illa humilitatis duce Spiritu sancto in cellaria caritatis  per affectionem introduceretur; unde suffulta floribus, ac stipata malis, bonis scilicet moribus et uirtutibus sanctis, ad Regis demum cubiculum, cuius amore languet, admitteretur. Ibi modicum, hora uidelicet quasi dimidia, silentio facto in celo, inter desideratos amplexus suauiter quiescens, ipsa quidem dormit, sed cor eius uigilat, quo utique interim ueritatis arcana rimatur: quorum postmodum memoria statim ad se reditura pascatur. Ibi uidet inuisibilia, audit ineffabilia,  que non licet homini loqui. Excedunt quippe omnem illam, quam nox nocti indicat, scientiam: dies tamen diei eructat uerbum, et inter sapientes sapientiam loqui et spiritualibus spiritualia licet conferri.



CAPUT uIII. Gradus iidem in raptu sancti Pauli declarantur.

22. Putas, hos gradus Paulus non transierat, qui usque ad tertium celum se raptum fuisse testatur?  Sed quare raptum, et non potius ductum? Ut uidelicet si tantus Apostolus raptum se dicit fuisse, quo nec doctus sciuit, nec ductus potuit ire; me, qui procul dubio minor sum Paulo, ad tertium celum nulla mea uirtute, nullo meo labore  peruenire posse presumam: ne uel de uirtute confidam, uel pro labore diffidam. Qui enim docetur aut ducitur, ex hoc ipso quod docentem uel ducentem sequitur, laborare conuincitur, et aliquid ex se agit, ut ad destinatum locum uel sensum pertrabatur, ita ut dicere possit: Non autem ego, sed gratia Dei mecum . Qui uero rapitur, non suis uiribus, sed alienis innixus, tanquam nescius quocunque portatur, nec de toto in se, nec de parte gloriatur, ubi nec per se, nec cum alio aliquid operatur. Ad primum itaque siue ad medium celum ductus uel adiutus Apostolus ascendere potuit: ad tertium autem ut perueniret, rapi oportuit. Nam ad hoc et Filius legitur descendisse, ut uocaret et iuuaret ascensuros ad primum: et Spiritus sanctus  missus fuisse, qui perduceret ad secundum. Pater uero, licet Filio et Spiritui sancto semper cooperetur, nunquam tamen aut de celo descendisse, aut 569 ad terras legitur missus fuisse. Lego certe, quod misericordia Domini plena est terra ; et, Pleni sunt celi et terra gloria tua, et multa huiusmodi. Lego et de Filio, Postquam uenit plenitudo temporis, misit Deus Filium suum . Et ipse Filius loquitur de se, Spiritus Domini misit me . Et per eumdem prophetam: Et nunc, inquit, Dominus misit me et Spiritus eius . Lego et de Spiritu sancto, Paraclitus autem Spiritus sanctus, quem mittet Pater in nomine meo ; et, Cum  assumptus fuero, mittam uobis eum , haud dubium quin Spiritum sanctum. Patrem autem in sua persona, licet nusquam non sit, nusquam tamen inuenio nisi in celis, ut in Euangelio, Et Pater meus qui in celis est ; et in oratione, Pater noster qui es in celis .

23. Unde nimirum colligo, quod quia Pater non descendit, Apostolus ut eum uideret, ad tertium celum ascendere quidem non potuit, quo tamen se raptum memorauit. Denique, Nemo ascendit in celum, nisi qui descendit de celo Filius hominis . Et ne putes de primo dictum uel secundo, dicit tibi Dauid: A summo celo egressio eius . Ad quod iterum non subito raptus, non furtim sublatus, sed, uidentibus, inquit, illis, id est Apostolis,  eleuatus est . Non sicut Elias, qui unum ; non sicut Paulus, qui nullum : sed ut Omnipotens, qui quando uoluit descendit, quando uoluit ascendit, pro suo arbitrio arbitros et spectatores, locum et tempus, diem et horam exspectans, uidentibus illis, quos scilicet tanta uisione dignatur, eleuatus est. Raptus est Paulus, raptus est Elias, translatus est Enoch : Redemptor uero noster legitur eleuatus, hoc est, ex seipso leuatus, non aliunde adiutus. Denique non currus uehiculo, non angeli adminiculo, sed propria uirtute subnixum suscepit eum nubes ab oculis eorum . Cur hoc? An fessum iuuit? an  pigrum impulit? an cadentem sustinuit? Absit. Sed suscepit eum ab oculis carnalibus discipulorum: qui, etsi Christum nouerant secundum carnem, sed ultra iam non noscerent. Quos ergo per humilitatem ad primum celum Filius uocat, hos in secundo per caritatem Spiritus aggregat, ad tertium per contemplationem Pater exaltat. Primo humiliantur in ueritate, et dicunt, In ueritate tua humiliasti me . Secundo congaudent ueritati, et psallunt, Ecce quam bonum, et quam iucundum habitare fratres in unum?  De caritate quippe scriptum est, Congaudet autem, ueritati . Tertio ad arcana ueritatis rapiuntur, et aiunt, Secretum meum mihi, secretum meum mihi .



CAPUT IX. Gemitus et suspiria sancti Bernardi, ad ueritatem anhelantis.


24. Sed quid ego miser superflua magis loquacitate, quam spiritus uiuacitate duos celos superiores percurro, qui manibus pedibusque repens adhuc sub inferiore laboro? Ad quod tamen iam, ipso iuuante, quo et uocante, mihi scalam erexi. Illic siquidem iter est, quo ostendat mihi salutare Dei. Iam Dominum desuper innixum suspicio, iam ad uocem ueritatis exsulto. uocauit me, et ego respondi illi: Operi manuum tuarum porriges dexteram . Tu quidem, Domine, gressus meos dinumeras, sed ego lentus ascensor, fessus uiator, diuerticula  quero. ue mihi, si tenebre me comprehendant, aut si mea fuga fiat in hieme, uel in Sabbato: dum nunc ad lucem, cum tempus acceptabile et dies salutis sunt, proficisci dissimulo. Quid moror? Ora pro me, fili, frater, socie, et particeps profectus mei, si quis est, in Domino. Ora Omnipotentem, quatenus sic pigrum roboret pedem, ut tamen non ueniat mihi pes superbie. Etsi enim pes piger, ut ad ueritatis gradum ascendat, idoneus non est: tolerabilior tamen est isto, qui in ea stare non potest, ut habes ibi: Expulsi sunt, nec potuerunt stare .

25. Et hoc quidem de superbis. Sed quid de illorum capite? quid de illo, qui dicitur rex super omnes filios superbie?  Et ipse, inquit,  in ueritate non stetit : et alibi, 570 uidebam Satanam sicut fulgur cadentem de celo . Quare hoc, nisi propter superbiam? ue mihi, si et me uiderit, qui alta a longe cognoscit, superbientem; et illam in me terribilem intonet uocem: Tu quidem filius Excelsi eras, sed sicut homo morieris, et sicut unus de principibus cades . Quis non ab huius tonitrui uoce formidet? O quam salubrius ad tactum angeli neruus femoris Iacob emarcuit , quam angeli superbientis intumuit, euanuit, ruit. Utinam et meum neruum angelus tangat ut marcescat, si forte ex hac infirmitate incipiam proficere, qui ex mea firmitate non possum nisi deficere. Lego profecto: Quod infirmum est Dei, fortius est hominibus  . Sic quoque Apostolus de suo neruo conquestus, quem angelus non Domini, sed Satane colaphizabat, responsum audiuit: Sufficit tibi gratia mea; nam uirtus in infirmitate perficitur. Que uirtus? Ipse Apostolus respondeat: Libenter gloriabor in infirmitatibus meis, ut inhabitet in me uirtus Christi . Sed nondum forsitan intelligis, de qua specialiter dixerit, quia Christus omnes uirtutes habuit. Sed, cum omnes habuerit, pre omnibus tamen unam, id est humilitatem, nobis in se commendauit, cum ait: Discite a me quia mitis sum et humilis corde .

26. Libenter igitur et ego, Domine Iesu, gloriabor, si potero, in mea infirmitate, in mei nerui contractione, ut tua uirtus, id est humilitas, perficiatur  in me. Nam sufficit mihi gratia tua, cum defecerit uirtus mea. Pedem profecto gratie fortiter figens, et meum qui infirmus est, leniter trahens, securus ascendam per scalam humilitatis: donec ueritati adherens, ad latitudinem transeam caritatis. Tunc psallam cum gratiarum actione, et dicam: Statuisti in loco spatioso pedes meos . Sic arcta uia cautius inceditur strictim, sic ardua scala tutius pedetentim ascenditur; sic miro modo licet pigrius, ad ueritatem tamen firmius claudicando ascenditur. Sed, heu mihi! quia incolatus meus prolongatus est?  Quis dabit mihi pennas sicut columbe, quibus celerius uolem ad ueritatem, ut iam requiescam in caritate?  Que quoniam desunt, deduc me, Domine, in uia tua, et ingrediar in ueritate tua, et ueritas liberabit me. ue mihi quod de illa descendi. Nisi enim prius leuiter, inaniter descendissem; in ascendendo tamdiu, tam grauiter non laborassem. Sed quid dico, Descendi? nam fortasse rectius Cecidi dixerim. Nisi quia forte sicut nemo repente fit summus, sed gradatim quisque ascendit; sic nemo repente fit pessimus, sed paulatim descendit. Alioquin quomodo stabit illud: Impius cunctis diebus uite sue superbit?  Denique sunt uie, que uidentur hominibus bone, et tamen ad malum deducunt.

27. Est ergo uia descensionis, sicut et ascensionis. Et uia est ad bonum, et uia est ad malum. Caue  malam, elige bonam. Si per te non potes, ora cum propheta, et dic: uiam iniquitatis amoue a me. Quomodo? Et de lege tua miserere mei; illa scilicet lege, quam dedisti delinquentibus in uia, id est derelinquentibus ueritatem, de quibus unus ego sum, qui uere a ueritate cecidi. Sed numquid qui cadit, non adiiciet ut resurgat? Propter hoc uiam ueritatis elegi, qua ascendam humiliatus, unde superbiendo descendi. Ascendam, inquam, et psallam: Bonum mihi, Domine, quod humiliasti me; bonum mihi lex oris tui super millia auri et argenti . Duas tibi uias uidetur Dauid proposuisse, sed unam noueris esse; ipsam tamen a se diuersam, et diuersis nominibus appellatam, aut iniquitatis propter descendentes, aut ueritatis propter ascendentes:  quia et iidem gradus sunt ascendentium in solium, et descendentium; et eadem uia accedentium ad ciuitatem, et recedentium; et unum ostium  est ingredientium domum, et egredientium. Per unam denique scalam ascendentes Angeli, et descendentes Iacob apparuerunt . Quo spectant hec? Ut uidelicet si ad ueritatem redire cupis, non necesse sit uiam querere nouam quam non nosti, sed notam qua descendisti: quatenus reciprocis gressibus tua ipse uestigia sequens, per eosdem gradus humiliatus ascendas, per quos superbiendo 571 descenderas: ita ut qui duodecimus superbie fuit descendenti, primus humilitatis sit ascendenti; undecimus, inueniatur secundus; decimus, tertius; nonus, quartus; octauus, quintus; septimus, sextus; sextus, septimus; quintus, octauus; quartus, nonus; tertius, decimus; secundus, undecimus; primus, duodecimus. Quibus superbie  gradibus in te inuentis, imo recognitis, iam non laboras in querendo uiam humilitatis.



ALTERA PARS TRACTATUS DE DUODECIM GRADIBUS SUPERBIAE.



CAPUT X. De primo superbie gradu, qui est curiositas  .


28. Primus itaque superbie gradus est curiositas. Hanc autem talibus indiciis deprehendes. Si uideris monachum, de quo prius bene confidebas, ubicunque stat, ambulat, sedet, oculis incipientem uagari,  caput erectum, aures portare suspensas; e motibus exterioris hominis interiorem immutatum agnoscas. uir quippe peruersus annuit oculo, terit pede, digito loquitur ; et ex insolenti corporis motu, recens anime morbus deprehenditur: quam, dum a sui circumspectione torpescit incuria sui, curiosam in alios facit. Quia enim seipsam ignorat, foras mittitur, ut hedos pascat . Hedos quippe, qui peccatum significant, recte oculos auresque appellauerim: quoniam sicut mors per peccatum in orbem, sic per has fenestras intrat ad mentem. In his ergo pascendis se occupat curiosus, dum scire non curat qualem se reliquerit intus. Et uere si te uigilanter, homo, attendas, mirum est  si ad aliud unquam intendas. Audi, curiose, Salomonem; audi, stulte, Sapientem. Omni custodia, inquit, custodi cor tuum : ut omnes uidelicet sensus tui uigilent ad id, unde uita procedit, custodiendum. Quo enim a te, o curiose, recedis? Cui te interim committis? Utquid audes oculos leuare ad celum, qui peccasti in celum? Terram intuere, ut cognoscas teipsum. Ipsa te tibi representabit, quia terra es, et in terram ibis.

29. Duabus tamen ex causis inculpabiliter oculos leuas, ut uel petas auxilium, uel impendas. Leuauit oculos Dauid in montes, ut peteret : leuauit et Dominus super turbas, ut impenderet . Alter miserabiliter, alter misericorditer,  ambo inculpabiliter. Tu quoque si locum, tempus et causam considerans, tua uel fratris necessitate oculos leuas; non solum non culpo, sed et plurimum laudo. Hoc enim excusat miseria, illud commendat misericordia. Sin alias, non Prophete, non Domini, sed Dine aut Eue, imo ipsius Satane  imitatorem te dixerim. Dina namque dum ad pascendos hedos egreditur, ipsa patri, et sua sibi uirginitas rapitur . O Dina, quid necesse est ut uideas mulieres alienigenas? Qua necessitate? qua utilitate? An sola curiositate? Etsi tu otiose uides, sed non otiose uideris. Tu curiose spectas, sed curiosius spectaris. Quis crederet tunc illam tuam curiosam otiositatem, uel otiosam curiositatem, fore post sic non otiosam, sed tibi, tuis, hostibusque tam perniciosam?

30. Tu quoque, o Eua, in paradiso posita es, ut cum uiro tuo opereris et custodias illum: si iniunctum perfeceris, quandoque transitura ad melius, ubi nec opus sit te in aliquo opere occupari, nec de  custodia sollicitari. Omne lignum paradisi tibi conceditur ad uescendum, preter illud, quod dicitur scientie boni et mali . Si enim cetera bona sunt, et sapiunt bonum, quid est opus edere de ligno, quod sapit etiam malum? Non plus sapere, quam oportet sapere . Sapere enim malum, sapere non est, sed desipere. Serua ergo commissum, exspecta promissum; caue prohibitum, ne perdas concessum. Quid tuam mortem tam intente intueris? Quid illo tam crebro uagantia lumina iacis? Quid spectare libet, quod manducare non licet? Oculos, inquis, tendo, non manum. 572 Non est interdictum ne uideam, sed ne comedam. An non licet oculos quo uolo leuare, quos Deus  in mea posuit potestate? Ad quod Apostolus: Omnia mihi licent, sed non omnia expediunt . Etsi culpa non est, culpe tamen indicium est. Nisi enim mens minus se curiose seruaret, tua curiositas tempus uacuum non haberet. Etsi culpa non est, culpe tamen occasio est, et indicium commisse, et causa est committende. Te enim intenta ad aliud, latenter interim in cor tuum serpens illabitur, blande alloquitur. Blanditiis rationem, mendaciis timorem compescit. Nequaquam, inquiens, morieris . Auget curam, dum incitat gulam: acuit curiositatem, dum suggerit cupiditatem. Offert tandem prohibitum, et aufert concessum: porrigit pomum, et subripit paradisum. Hauris uirus peritura, et perituros paritura. Perit salus, non destitit  partus. Nascimur, morimur: ideoque nascimur morituri, quia prius morimur nascituri. Propterea graue iugum super omnes filios tuos usque in hodiernum diem.

31. Sed et tu, signaculum similitudinis, non in paradiso, sed in deliciis paradisi Dei positus es . Quid amplius querere debes? Plenus ergo sapientia, et perfectus decore, altiora te ne quesieris, et fortiora te ne scrutatus fueris. Sta in te, ne cadas a te, si ambulas in magnis et in mirabilibus super te. Sed quid interim ex obliquo intendis ad aquilonem? Iam te uideo, iam te perspicio nescio que supra te curiosius alta rimantem. Ponam, inquit, sedem meam ad aquilonem . Ceteris astantibus celicolis, dum tu solus sedere  affectas, fratrum concordiam, totius celestis patrie pacem, ipsius, quantum in te est, quietem Trinitatis infestas. Quo te tua, miser, curiositas ducit, ut presumptione singulari non dubites ciuibus scandalum, iniuriam facere Regi? Millia millium ministrant ei, et decies centena millia assistunt ei , ubi nemo sedere perhibetur, nisi solus is qui sedet super Cherubim, cui a ceteris ministratur: et tu nescio que pre ceteris perspiciendo differentius, curiosius inquirendo, irreuerentius peruadendo, sedem tibi collocas in celo, ut sis similis Altissimo? Quo fine? qua fiducia? Metire, insipiens, uires, pensa finem, excogita modum. Sciente hoc Altissimo presumis, an nesciente? uolente,  an non uolente? Sed quomodo malum quodcunque machinaris, aut uelle, aut ignorare potest, cuius optima uoluntas, cuius perfecta scientia est? Numquid autem et scire, et nolle non dubitas, sed non posse resistere putas? At uero nisi te conditum esse dubitaueris, dubitare te non crediderim de omnipotentia, siue de omnimoda scientia ac bonitate Conditoris, qui te de nichilo potuit, talem sciuit, tantum condere uoluit. Quomodo ergo Deum consentire estimas, quod fieri nolit, ac refellere possit? An forte in te uideo compleri, imo a te initiari, quod post te, et per te a tui similibus in terris frequentatum solet uulgariter dici: Priuatus dominus temerarios nutrit [al. add. satellites]? An oculos tuus nequam est, quia ille bonus? De cuius bonitate  dum fiduciam nefariam sumis, factus es et contra scientiam impudens, et contra potentiam audax.

32. Hoc est enim, o impie, hoc est quod cogitas; hec est iniquitas, quam meditaris in cubili tuo, et dicis: Putas Creator opus suum destruat? Scio quidem quia non latet Deum qualiscunque cogitatio mea: Deus enim est. Nec placet ei talis cogitatio mea, quia bonus est. Sed nec si uelit effugiam manus eius, quia potens est. Nunquid tamen mihi timendum est? Si enim cum bonus sit, non potest illi placere malum meum, quanto minus suum? Meum quippe dixerim contra eius uoluntatem aliquid uelle: suum autem, si uindicet sese. Tam ergo quodeunque scelus non ualet uelle ulcisci, quam nec uult, nec ualet sua bonitate priuari. Fallis te, miser, fallis te,  non Deum. Te, inquam, fallis, et mentitur iniquitas sibi, non Deo. Dolose quidem agis, sed in conspectu eius. Te ergo fallis, non Deum. Et quia de magno eius bono in te, 573 tu magnum in eum excogitas malum, merito iniquitas tua inuenitur ad odium. Que maior namque iniquitas, quam ut inde a te Creator contemnatur, unde plus amari merebatur? Que maior iniquitas, quam cum de potentia Dei non dubites, quin te scilicet destruere possit qui condere potuit; confisus tamen de multa eius dulcedine, qua speras eum nolle uindicare cum possit; mala pro bonis, odium pro dilectione retribuas?

33. Hec, inquam, iniquitas, non ira momentanea, sed odio digna est sempiterno, qua tuo dulcissimo et altissimo Domino, licet inuito, desideras tamen ac  speras equari, quatenus semper uideat quod dolcat, dum te socium habeat cum nolit, nec deiiciat cum possit; quin potius eligat ipse dolere, quam te patiatur perire; possit quidem deiicere si uelit, sed pre dulcedine, ut estimas, uelle non possit. Certe si talis est qualem putas, tanto nequius agis, si non amas. Et si ille patitur aliquid fieri contra se potius, quam ipse aliquid faciat contra te; quanta malitia est, ut uel tu non parcas illi, qui sibi non parcit, parcendo tibi? Absit tamen ab eius perfectione, ut quia dulcis est, iustus non sit, quasi simul dulcis et iustus esse non possit: cum melior sit iusta dulcedo, quam remissa; imo uirtus non sit dulcedo sine iustitia. Quia igitur gratuite Dei bonitati,  qua gratis factus es, ingratus existis, iustitiam uero quam expertus non es, non metuis; ideoque audacter committis culpam, de qua falso tibi promittis impunitatem: iam ecce iustum senties, quem bonum nosti, cadens in foueam, quam paras auctori: ut dum scilicet talem in eum penam machinaris, qua tamen ualeat carere si uelit, sed ut putas non ualeat uelle; et ideo nec carere ea utique bonitate, qua neminem expertus es illum punisse: talem iustus Deus iustissime in te retorqueat penam, qui nec ualet, nec debet pati suam impune bonitatem offendi: sic utique temperans in uindicta sententiam, ut, si uelis resipiscere, non neget ueniam; secundum tamen duritiam tuam et cor impenitens, non possis uelle, et ideo nec pena carere.

 34. Sed iam audi calumniam: Celum, inquit, mihi sedes est, terra autem scabellum pedum meorum . Non dixit, Oriens, aut Occidens, aut Una aliqua celi plaga: sed, Totum celum mihi sedes est. Non potes ergo in parte sedere celi, cum ille totum elegerit sibi. In terra non potes, quia scabellum pedum eius est. Terra etenim locus solidus est, ubi sedet Ecclesia, fundata supra firmam petram. Quid facies? E celo pulsus, in terra remanere non potes. Elige ergo tibi in ere locum, non ad sedendum, sed ad uolandum: ut qui tentasti concutere statum eternitatis, penam sentias proprie fluctuationis. Te ergo fluctuante inter celum et terram, sedet Dominus super solium excelsum et eleuatum, et plena est omnis terra maiestate eius , ut nusquam  nisi in ere inuenias locum.

35. Seraphim namque aliis quidem alis sue contemplationis de throno ad scabellum, de scabello ad thronum uolantia, aliis caput Domini pedesque uelantia, ad hoc ibi posita puto, ut sicut homini peccanti paradisi per Cherubin prohibetur ingressus, ita et per Seraphin tue curiositati modus imponatur  : quatenus nec celi iam magis impudenter, quam prudenter arcana rimeris, nec Ecclesie mysteria cognoscas in terris; sed solis contentus sis cordibus superborum, qui nec in terra dignantur esse sicut ceteri hominum, nec sicut Angeli uolant ad celum. Licet uero et caput in celo, et pedes in terra a te abscondantur; quiddam tamen tibi medium uidendum ad inuidendum duntaxat permittitur:  dum suspensus in ere, descendentes quidem per te, et ascendentes Angelos intueris; sed quid uel audiant in celis, uel nuntient terris, penitus nescis.

36. O Lucifer, qui mane oriebaris, imo non iam lucifer, sed noctifer, aut etiam mortifer, rectus cursus tuus erat ab oriente ad meridiem, et tu prepostero ordine tendis ad aquilonem? Quanto 574 magis ad alta festinas, tanto celerius ad occasum declinas. uelim tamen curiosius, o curiose, intentionem tue curiositatis inquirere. Ponam, inquit, sedem meam ad aquilonem . Nec aquilonem hunc corporalem, nec sedem hanc  intelligo materialem. Puto autem per aquilonem, reprobandos homines fuisse designatos; per  sedem, potestatem in illos. Quos utique in prescientia Dei, quanto ei uicinior, tanto ceteris perspicacior preuidens, nullo quidem sapientie radio coruscantes, nullo spiritus amore feruentes, uelut uacuum repereris locum, affectasti super illos dominium, quos quadam tue astutie claritate perfunderes, tue malitie estibus inflammares: ut quomodo Altissimus sua sapientia ac bonitate omnibus filiis obedientie preerat, ita et tu super omnes filios superbie rex constitutus, tua eos astuta malitia, ac malitiosa astutia regeres, per quod Altissimo similis esses. Sed miror cum in presentia Dei tuum preuideris principatum, cur non in eadem preuidisti et  precipitium? Nam si preuidisti, que insania fuit, ut cum tanta miseria cuperes principari, ut malles misere preesse, quam feliciter subesse? An non expediebat participem esse plagarum illarum luminosarum, quam principem tenebrarum harum? Sed credibilius est, quod non preuidisti: aut propter illam causam, quam superius dixi, quia Dei bonitatem attendens, dixisti in corde tuo. Non requiret , propter quod, o impie, Deum irritasti; aut quia uiso principatu, statim in oculo superbie trabes excreuit, qua interposita casum uidere non potuisti.

37. Sic Ioseph cum preuidisset exaltationem suam , non tamen presciuit sui uenditionem, quamuis propior esset uenditio, quam  exaltatio. Non quod tantum patriarcham in superbiam crediderim incidisse: sed ut eius exemplo pateat, quod hi qui futura preuident per spiritum prophetie, etsi non omnia, non ideo tamen putandi sunt nulla preuidisse. Quod si quis contendat in eo quod somnia sua adhuc adolescentulus narrabat, quorum tunc mysterium ignorabat, uanitatem posse notari; ego tamen mysterio magis siue simplicitati pueri deputandum arbitror, quam uanitati. Que tamen, si qua fuit, per ea que passus legitur, potuit expiari. Nonnullis enim aliqua aliquando de se per reuelationem iucunda monstrantur, que etsi humanus animus absque ulla uanitate scire non potest, non minus ideo eueniet quod monstratum est; sic  tamen ut illa uanitas impunita non sit, qua de magnitudine reuelationis aut promissionis in se uel leuiter exsultauit. Sicut enim medicus, non solum unguento, sed igne utitur et ferro, quo omne quod in uulnere sanando superfluum excreuerit, secet et urat, ne sanitatem, que ex unguento procedit, impediat: sic medicus animarum Deus huiusmodi anime procurat tentationes, immittit tribulationes, quibus afflicta et humiliata, gaudium uertat in luctum, reuelationem putet illusionem. Unde fit ut uanitate careat, et ueritas reuelationis non pereat. Sic Pauli extollentia per stimulos carnis reprimitur , et ipse reuelationibus crebris attollitur. Sic Zacarie infidelitas lingue obligatione mulctatur , et angeli ueritas suo in  tempore manifestanda non mutatur. Sic per gloriam et ignobilitatem sancti proficiunt, dum inter singularia dona que recipiunt, communi hominum uanitate pulsari se sentiunt: ut dum per gratiam supra se aliquid cernunt, non obliuiscantur quod sunt.

38. Sed quid de reuelationibus ad curiositatem? De quibus ut hec per excessum intermiscerem, inde occasio sumpta est, cum ostendere uellem, reprobum angelum ante casum suum sic potuisse preuidere illam, quam post accepit, in reprobos homines dominationem, ut tamen suam non presciret damnationem. De quo etiam nonnullis questiunculis motis  magis, quam solutis, totius disputatiuncule hec summa sit: quod per curiositatem a ueritate ceciderit, quia prius 575 spectauit curiose, quod affectauit illicite, sperauit presumptuose. Iure igitur in gradibus superbie primum curiositas uindicat sibi, que etiam inuenta est initium esse omnis peccati. Sed nisi hec citius cohibeatur, in leuitatem animi, que secundus gradus est, cito delabitur.



CAPUT XI. De secundo gradu superbie, qui est leuitas animi  .

39. Monachus enim, qui sui negligens, alios curiose circumspicit, dum quosdam suspicit superiores, quosdam despicit inferiores: et in aliis quidem uidet quod inuidet, in aliis quod irridet. Inde fit ut pro mobilitate oculorum leuigatus animus, nulla utique  sui cura aggrauatus, modo per superbiam ad alta se erigat, modo per inuidiam in ima demergat: nunc per inuidiam nequiter tabescit, nunc per excellentiam pueriliter hilarescit. In altero nequam, in altero uanus, in utroque superbus existit: quia et quod superari se dolet, et quod superare se gaudet, amor proprie excellentie facit. Has autem animi uicissitudines nunc pauca et mordacia, nunc multa et inania; nunc risu, nunc luctu plena, semper uero irrationabilia indicant uerba. Compara, si uis, hos duos primos superbie gradus supremis duobus humilitatis: et uide si non in ultimo curiositas, in penultimo leuitas cohibetur. Id ipsum in ceteris reperies, si alterutrum comparentur. Sed iam ad tertium docendo, non descendendo ueniamus.



CAPUT XII. De tertio gradu superbie, qui est inepta letitia  .


40. Proprium est superborum, leta semper appetere, et tristia deuitare, iuxta illud: Cor stultorum ubi letitia . Unde et monachus, qui duos iam superbie gradus descendit, dum per curiositatem ad animi leuitatem deuenit, cum gaudium quod semper appetit, frequenti uidet interpolari tristitia, quam de bonis alterius contrahit, impatiens sue humiliationis, fugit ad consilium false consolationis. Ex illa denique parte, qua sibi sua uilitas, et aliena excellentia monstratur, restringit curiositatem, ut totum se transferat in contrariam partem: quatenus in quo ipse uidetur precellere curiosius notet; in quo alter precellit, semper dissimulet: ut  dum deuitat quod triste putatur, letitia continuetur. Sicque fit ut quem sibi uicissim uindicabant gaudium et tristitia, sola possidere incipiat inepta letitia. In hac autem, in qua tertium tibi gradum constituto, accipe quibus eam signis uel in te deprehendas, uel in altero. Illum qui eiusmodi est, aut nunquam, aut raro gementem audies, aut lacrymantem uidebis. Putes, si attendas, aut sui oblitum, aut ablutum a culpis. In signis scurrilitas, in fronte hilaritas, uanitas apparet in incessu. Pronus ad iocum, facilis  ac promptus in risu. Cunctis quippe que in se contemptibilia, et ideo tristia nouerat, a memoria rasis; bonisque, si qua sentit in se, adunatis uel simulatis ante oculos mentis, dum nil cogitat nisi quod libet, nec attendit si licet; iam risum tenere, iam ineptam letitiam dissimulare non ualet. Ut enim uesica collecto turgida uento, punctoque perforata exiguo, si stringitur, crepitat dum detumescit; ac uentus egrediens non passim effusus, sed strictim emissus crebros quosdam sonitus reddit: sic monachus, ubi uanis scurrilibusque cor suum cogitationibus impleuerit, propter disciplinam silentii non inueniens uentus uanitatis qua plenius egrediatur, inter angustias faucium per cachinnos excutitur. Sepe uultum pudibundus abscondit, claudit labia, dentes  stringit; ridet non uolens, cachinnat inuitus. Cumque os pugnis obstruxerit suis, per nares adhuc sternutare auditur.



576 CAPUT XIII. De quarto gradu superbie, qui est iactantia  .

41. At postquam uanitas crescere, et uesica grossescere ceperit, necesse est ut ampliori foramine, laxato sinu, uentositas eructetur, alioquin rumpetur. Sic monachus inepta redundante letitia dum risu, uel signis eam aperire non sufficit, in Heliu uerba prorumpit: En uenter meus, quasi mustum absque spiraculo, quod nouas lagunculas dirumpit . Aut loquetur ergo, aut rumpetur. Plenus est enim sermonibus, et coarctat eum spiritus  uteri sui. Esurit et sitit auditores, quibus suas iactitet uanitates, quibus omne quod sentit, effundat: quibus, qualis, et quantus sit, innotescat. Inuenta autem occasione loquendi, si de litteris sermo exoritur, uetera proferuntur, et noua; uolant sententie, uerba resonant ampullosa. Preuenit interrogantem, non querenti respondet. Ipse querit, ipse soluit, et uerba collocutoris imperfecta prescindit. Cum autem pulsato signo necesse est interrumpi colloquium, horam longam, breue queritur interuallum; querit licentiam, ut ad fabulas reuertatur post horam, non ut quempiam edificet, sed ut scientiam iactet. Aedificare potest, sed non edificare intendit. Non curat te docere, uel a te doceri ipse quod nescit; sed ut scire sciatur quod scit. Quod si  de religione agitur, statim uisiones et somnia proferuntur. Denique laudat ieiunia, commendat uigilias, super omnia orationes exaltat; de patientia, de humilitate, et de singulis uirtutibus plenissime, sed uanissime disputat: ut tu scilicet, si audieris, dicas, quod ex abundantia cordis os loquitur, et quia bonus homo de bono thesauro suo profert bona . Si ad ludicra sermo conuertitur, in his quanto assuetior, tanto loquacior inuenitur. Dicas, si audias riuum uanitatis, fluuium esse scurrilitatis os  eius, ita ut seueros quoque et graues animos in leuitatem concitet risus. Et ut totum in breui colligam, in multiloquio nota iactantiam. In hoc habes quartum gradum et descriptum, et nominatum. Fuge rem, et tene nomen. Hac eadem cautela iam accede ad quintum, quem nomino singularitatem.



CAPUT XIu. De quinto gradu superbie, qui dicitur singularitas  .

42. Turpe est ei, qui se supra ceteros iactat, si non plus ceteris aliquid agat, per quod ultra ceteros appareat. Proinde non sufficit ei quod communis monasterii regula, uel maiorum cohortantur exempla. Nec tamen melior esse studet, sed uideri. Non melius uiuere, sed uideri uiuere gestit, quatenus  dicere possit: Non sum sicut ceteri hominum . Plus sibi blanditur de uno ieiunio, quod ceteris prandentibus facit, quam si cum ceteris septem dies ieiunauerit. Commodior sibi uidetur una oratiuncula peculiaris, quam tota psalmodia unius noctis. Inter prandendum crebro solet oculos iactare per mensas, ut si quem minus comedere uiderit, uictum se doleat, et incipiat idipsum sibi crudeliter subtrahere, quod necessarium uictui indulgendum preuiderat, plus glorie metuens detrimentum, quam famis cruciatum. Si quem macriorem, si quem pallidiorem perspexerit, uilem se estimat, nunquam requiescit. Et quoniam uultum ipse suum uidere non potest, qualem scilicet se intuentibus offert, manus quas potest et brachia spectans, palpat  costas, humeros attrectat et lumbos: ut secundum quod corporis sui membra, uel minus, uel satis exilia probat, pallorem oris ac colorem discernat. Ad omnia denique sua strenuus, ad communia piger. uigilat in lecto, dormit in choro: cumque aliis psallentibus ad uigilias tota nocte dormitet, post uigilias aliis in claustro quiescentibus  solus in oratorio remanet: exscreat, et tussit, gemitibus ac suspiriis aures foris sedentium 577 de angulo implet. Cum autem ex his que singulariter, sed inaniter agit, apud simpliciores eius opinio excreuerit, qui profecto opera probant que cernunt, sed unde prodeant non discernunt; dum miserum beatificant, in errorem inducunt .



CAPUT. Xu. De sexto gradu superbie, id est arrogantia  .


43. Credit quod audit, laudat quod agit, et quod intendat non attendit. Obliuiscitur intentionem dum amplectitur opinionem. Quique de omni alia re plus sibi credit, quam aliis, de se solo plus aliis credit, quam sibi: ut non iam uerbo tenus, aut sola operum ostentatione suam preferat religionem, sed  intimo cordis credat affectu omnibus se sanctiorem: et quidquid de se laudatum agnouerit, non ignorantie aut beneuolentie laudatoris, sed suis meritis arroganter ascribit. Unde post singularitatem, sextum sibi gradum iure arrogantia uindicat. Post hanc presumptio inuenitur, in qua septimus gradus constituitur.



CAPUT XuI. De septimo gradu superbie, qui est presumptio  .

44. Qui enim alios se precellere putat, quomodo non plus de se, quam de aliis presumat? Primus in conuentibus residet, in consiliis primus respondet: non uocatus accedit, non iussus se intromittit: reordinat ordinata, reficit facta. Quidquid ipse non  fecerit aut ordinauerit, nec recte factum, nec pulchre existimat ordinatum, Iudicat iudicantes, preiudicat iudicaturis. Si, cum tempus aduenerit, non promoueatur ad Prioratum; suum abbatem aut inuidum iudicat, aut deceptum. Quod si mediocris ei aliqua obedientia iniuncta fuerit, indignatur, aspernatur, arbitrans se non esse minoribus occupandum, qui se ad maiora sentit idoneum. Sed qui sic promptulus ad omnia se magis temere, quam libere consueuit ingerere, impossibile est eum aliquando non errare. Ad prelatum autem pertinet errantem arguere. Sed quomodo culpam suam confitebitur, qui nec esse putat, nec putari culpabilis patitur? Propterea cum ei culpa imputatur, crescit, non amputatur. Si ergo cum argutus fuerit, declinare cor  eius uideris in uerba malitie, in octauum gradum, qui dicitur defensio peccatorum, noueris corruisse.



CAPUT XuII. De octauo gradu superbie, qui est defensio peccatorum  .

45. Multis uero modis fiunt excusationes in peccatis. Aut enim dicit qui se excusat, Non feci; aut, Feci quidem, sed bene feci; aut, Si male, non multum male; aut, Si multum male, non mala intentione. Si autem et de illa, sicut Adam uel Eua, conuincitur, aliena suasione excusare se nititur. Sed qui procaciter etiam aperta defendit, quando occultas et malas cogitationes, cordi suo aduenientes, humiliter reuelaret abbati?



CAPUT XuIII. De nono gradu superbie, qui est simulata confessio  .


46. Licet uero genera hec excusationis eatenus mala iudicentur, quatenus ore prophetico uerba malitie appellantur ; multo tamen periculosior est fallax ac superba confessio, quam peruicax  [al. procax] et obstinata defensio. Nonnulli enim cum de apertioribus arguuntur, scientes quod si se defenderent, sibi non crederetur, subtilius inueniunt argumentum defensionis, uerba respondentes dolose confessionis. Est quippe, ut scriptum est, qui nequiter humiliat se, et interiora eius plena sunt dolo . uultus demittitur, prosternitur corpus: aliquas sibi lacrymulas extorquent, si possunt; uocem 578 suspiriis, uerba gemitibus interrumpunt. Nec solum qui eiusmodi est, obiecta non excusat, sed ipse quoque culpam exaggerat: ut dum impossibile aliquid aut incredibile culpe sue ore ipsius additum audis, etiam illud, quod ratum putabas, discredere possis; et ex eo quod falsum esse non dubitas dum confitetur, in dubium  ueniat quod quasi certum tenebatur. Dumque affirmant quod credi nolunt, confitendo culpam defendunt, et aperiendo tegunt; quando et confessio laudabiliter sonat in ore, et adhuc iniquitas occultatur in corde: quatenus magis ex humilitate quam ex ueritate confiteri putet qui audit, aptans eis illud Scripture: Iustus in principio sermonis accusator est sui . Malunt enim apud homines ueritate periclitari, quam humilitate, cum apud Deum periclitentur utrinque. Aut si adeo culpa manifesta sit quod nulla penitus uersutia tegi possit; nichilominus tamen uocem, non cor penitentis assumunt, qua notam, non culpam deleant, dum ignorantiam manifeste transgressionis, decore recompensant publice confessionis.

 47. Gloriosa res humilitas, qua ipsa quoque superbia palliare se appetit, ne uilescat! Sed hec cito tergiuersatio a prelato deprehenditur, si ad hanc superbam humilitatem non leuiter flectitur, quo magis dissimulat culpam, uel differat penam. uasa figuli probat fornax, et tribulatio uere penitentes discernit. Qui enim ueraciter penitet, laborem penitentie non abhorret: sed quidquid sibi pro culpa quam odit iniungitur, tacita conscientia patienter amplectitur. In ipsa quoque obedientia duris ac contrariis rebus obortis, quibuslibet irrogatis iniuriis sustinens non lassescit, ut in quarto gradu se stare indicet humilitatis. Cuius uero simulata confessio est, una uel leui contumelia, aut exigua  pena interrogatus, iam humilitatem simulare, iam simulationem dissimulare non potest. Murmurat, frendet, irascitur; nec in quarto stare humilitatis, sed in nonum superbie gradum corruisse probatur, qui secundum quod descriptus est, recte simulata confessio appellari potest. Quanta putas tunc confusio sit in corde superbi cum fraus decipitur, pax amittitur, laus minuitur, nec culpa diluitur? Tandem notatur ab omnibus, iudicatur ab omnibus: eoque uehementius omnes indignantur, quo falsum conspiciunt quidquid de eo prius opinabantur. Tunc opus est prelato, ut eo minus illi  parcendum putet, quo magis omnes offenderet, si uni parcere.



CAPUT XIX. De decimo gradu superbie, qui est rebellio  .

48. Hic nisi eum miseratio superna respiciat,  uniuersorum iudiciis tacitus acquiescat; frontosus mox et impudens factus, tanto deterius, quanto desperatius in decimum gradum per rebellionem corruit: quippe prius latenter arrogans fratres contempserat, iam patenter inobediens etiam magistrum contemnit.

49. Sciendum autem est, quod omnes gradus, quos in duodecim partitus sum, in tres tantummodo  colligi possunt: ut in sex superioribus contemptus fratrum, in quatuor sequentibus contemptus magistri, in duobus, qui restant, consummetur contemptus Dei. Notandum quoque, quod hi duo superbie gradus ultimi, qui et humilitatis ascendendo primi inueniuntur; sicut extra congregationem ascendendi sunt, ita in congregatione descendi non possunt. Quod autem ante ascendi debeant, ex hoc aperte datur intelligi, quod de tertio gradu in Regula legitur: »Tertius,« inquit, »gradus est, ut quis pro Dei amore omni obedientia se subdat maiori.«  Si ergo in tertio gradu subiectio collocatur, que procul dubio fit, quando nouitius primum conuentui sociatur; consequens est, quod duo iam anteriores transcensi intelligantur. Denique ubi  fratrum concordiam, et magistri sententiam monachus spernit, quid ultra in monasterio, nisi scandalum facit?



579 CAPUT XX. De undecimo gradu superbie, qui est libertas peccandi 

50. Post decimum itaque gradum, qui rebellio dictus est, expulsus uel egressus de monasterio statim excipitur ab undecimo. Et tunc ingreditur uias, que uidentur hominibus bone, quarum finis  demerget eum in profundum inferni, id est in contemptum Dei. Impius siquidem cum uenerit in profundum malorum, contemnit . Potest autem undecimus gradus appellari libertas peccandi, per quam monachus, cum iam nec magistrum uidet quem timeat, nec fratres quos reuereatur, tanto securius, quanto liberius sua desideria implere delectatur, a quibus in monasterio tam pudore, quam timore prohibebatur. Sed etsi iam uel fratres, uel abbatem non timet, nondum tamen Dei penitus formidine caret. Hanc ratio, tenuiter adhuc submurmurans, uoluntati proponit, nec sine aliqua dubitatione queque primum illicita perficit; sed, sicut is qui uadum tentat, pedetentim, non cursim uitiorum gurgitem intrat.



CAPUT XXI. De duodecimo gradu superbie, qui est consuetudo peccandi 


51. At postquam terribili Dei iudicio prima flagitia impunitas sequitur, experta uoluptas libenter repetitur, repetita blanditur. Concupiscentia reuiuiscente sopitur ratio, ligat consuetudo. Trahitur miser in profundum malorum, traditur captiuus tyrannidi uitiorum, ita ut carnalium uoragine desideriorum absorptus, sue rationis diuinique timoris oblitus, dicat insipiens in corde suo: Non est Deus . Iam indifferenter libitis pro licitis utitur, iam ab illicitis cogitandis, patrandis, inuestigandis animus, manus, uel pedes non prohibentur: sed quidquid in cor, in buccam, ad manum uenerit,  machinatur, garrit et operatur, maleuolus, uaniloquus, facinorosus. Quemadmodum denique ascensis his omnibus gradibus, corde iam alacri et absque labore pro bona consuetudine iustus currit ad uitam: sic descensis impius eisdem, pro malo usu non ratione se gubernans, non timoris freno retentans, intrepidus festinat ad mortem. Medii sunt qui fatigantur, angustiantur: qui nunc metu cruciantur gehenne, nunc pristina retardati consuetudine, descendendo uel ascendendo laborant. Supremus tantum et infimus currunt absque impedimento, et absque labore. Ad mortem hic, ad uitam ille festinat; alter alacrior, alter procliuior. Illum alacrem caritas, hunc procliuem cupiditas facit. In altero amor, in altero stupor laborem non sentit. In illo denique perfecta  caritas, in isto consummata iniquitas foras mittit timorem. Illi ueritas, huic cecitas dat securitatem. Potest ergo duodecimus gradus appellari consuetudo peccandi, qua Dei metus amittitur, contemptus incurritur.



CAPUT XXII. An et quomodo orandum pro desperatis, et mortuis secundum animam.

52. Pro tali iam, inquit Ioannes apostolus, non dico ut quis oret . Sed nunquid dicis, o Apostole, ut quis desperet? Imo gemat qui illum amat. Non presumat orare, nec desistat plorare. Quid est quod dico? An forte ullum remanet spei refugium, ubi oratio non inuenit locum? Audi credentem, audi sperantem, nec tamen orantem. Domine,  inquit, si fuisses hic, frater meus non fuisset mortuus. Magna fides, qua credidit sua presentia Dominum nortem prohibere potuisse si adfuisset. Modo autem quid? Absit ut quem credidit uiuum potuisse seruare, mortuum dubitet posse resuscitare. Sed nunc, inquit, scio quia quecunque poposceris a Deo, dabit tibi Deus. Deinde querenti ubi posuissent 580 eum, respondet: ueni, et uide. Quamobrem? O Martha, magna nobis tue fidei insignia tribuis: sed quomodo cum tanta fide diffidis? ueni, inquis, et uide. Cur et, si non desperas, non sequeris, et dicis, Et resuscita? si autem desperas, cur Magistrum sine causa fatigas? An forte fides aliquando  recipit, quod oratio non presumit? Denique appropinquantem cadaueri prohibes, et dicis: Domine, iam fetet; quatriduanus enim est . Desperando dicis hoc, an dissimulando? Sic quippe ipse Dominus post resurrectionem finxit se longius ire , cum mallet cum discipulis remanere. O sancte mulieres Christi familiares, si fratrem uestrum amatis, cur eius misericordiam non flagitatis, de cuius potentia dubitare, pietate diffidere non potetis? Respondent: Sic melius tanquam non orantes oramus, sic efficacius tanquam diffidentes confidimus. Exhibemus fidem, perhibemus affectum: scit ipse, cui non est opus ut aliquid dicatur, quid desideremus. Scimus quidem quod omnia potest: sed hoc tam grande miraculum,  tam nouum, tam inauditum, etsi eius subest potentie, multum tamen excedit uniuersa merita humilitatis nostre. Sufficit nobis potentie locum, pietati dedisse occasionem; malentes patienter exspectare quid uelit quam impudenter querere quod forsitan nolit. Denique quod nostris meritis deest, uerecundia fortasse supplebit. Petri quoque post grauem lapsum lacrymam quidem uideo, sed precem non audio: nec tamen de indulgentia dubito.

53. Disce et in Matre Domini magnam in mirabilibus fidem habere, in magna fide uerecundiam retinere. Disce uerecundia decorare fidem, reprimere presumptionem. uinum, inquit, non habent . Quam breuiter, quam reuerenter suggessit, unde pie fuit sollicita! Et ut discas in huiusmodi  magis pie gemere, quam petere presumptuose; pietatis estum pudoris temperans umbra, conceptam precis fiduciam uerecunde suppressit. Non frontose accessit, non palam locuta est, ut audacter coram omnibus diceret: Obsecro, fili, deficit uinum, contristantur conuiue, confunditur sponsus; ostende quid possis. Sed licet hec aut multo plura pectus estuans, feruens loqueretur affectus; priuatim tamen potentem pia Filium mater adiit, non potentiam tentans, sed uoluntatem explorans. uinum, inquit, non habent. Quid modestius? quid fidelius? Non defuit pietati fides, uoci grauitas, efficacia uoto. Si ergo illa, cum mater sit, sese matrem oblita non audet petere miraculum uini; ego uile mancipium,  cui permagnum est Filii simul ac Matris esse uernaculum, qua fronte presumo pro uita petere quatriduani?

54. Duo etiam in Euangelio ceci uisum, alter accepisse, alter recepisse leguntur: alter quem amiserat, alter quem nunquam habuerat; unus scilicet excecatus, alter cecus natus. Sed qui excecatus, miserabilibus mirisque clamoribus miram misericordiam meruit: qui uero cecus natus, tanto misericordius, quanto mirabilius nullis suis precibus preuentum sui illuminatoris beneficium nichilominus sensit. Illi denique dictum est, Fides tua te saluum fecit: huic autem non . Duos quoque recenter mortuos, tertium iam quatriduanum, lego resuscitatos: solam tamen Archisynagogi filiam, in domo adhuc positam, precibus patris; duos autem ex insperata magnitudine pietatis .

55. Simili etiam forma si contigerit  aliquem de fratribus nostris, non in corpore, sed in anima mori; quandiu adhuc inter nos erit, pulsabo et ego meis qualiscunque peccator, pulsabo et fratrum precibus Saluatorem. Si reuixerit, lucrati erimus fratrem: sin uero non mereamur exaudiri, ubi iam uel tolerare uiuos, uel tolerari a uiuis non poterit, sed incipiet efferri, semper quidem fideliter gemo, sed iam non ita fiducialiter oro. Non aperte audeo dicere, ueni, Domine, suscita mortuum nostrum:  corde tamen suspenso, tremulus intus clamare non cesso, Si forte, si forte, si forte desiderium pauperum exaudiet Dominus, preparationem cordis eorum audiet auris eius; et illud, Nunquid mortuis facies mirabilia, 581 aut medici suscitabunt, et confitebuntur tibi? et de quatriduano: Nunquid narrabit aliquis in sepulcro misericordiam tuam, et ueritatem tuam in perditione?  Potest interim Saluator, si uult, insperate et improuise occurrere nobis, lacrymisque portantium motus, non precibus, mortui uitam reddere uiuis, aut certe iam sepultum reuocare a mortuis. Mortuum autem dixerim illum, qui sua peccata defendens, in octauum iam corruit gradum. A mortuo enim, tanquam qui non est, perit confessio . Post decimum  uero, qui tertius est ab octauo, iam effertur in libertatem peccandi, quando expellitur a consortio monasterii. At postquam quartum transierit, iam  recte quatriduanus dicitur, dum in quintum decidens per consuetudinem sepelitur.

56. Absit autem a nobis, ut etiam pro talibus, etsi palam non presumimus, uel in cordibus nostris orare cessemus: cum Paulus eos quoque lugeret, quos sine penitentia mortuos sciret . Etsi enim a communibus orationibus ipsi se excludunt, sed ab affectibus omnino non possunt. uiderint tamen in quanto periculo sint, pro quibus Ecclesia palam orare non audeat, que fidenter etiam pro Iudeis, pro hereticis, pro Gentilibus orat. Cum enim in Parasceue nominatim oretur pro quibuslibet malis, nulla tamen mentio fit de excommunicatis.

57. Dicis forte, frater Godefride, me aliud quam tu quesisti, et quam ipse promisi, tandem exhibuisse,  cum pro gradibus humilitatis, superbie gradus uidear descripsisse. Ad quod ego: Non potui docere nisi quod didici. Non putaui congruum me describere ascensiones, qui plus descendere, quam ascendere noui. Proponat tibi beatus Benedictus gradus humilitatis, quos ipse prius in corde suo disposuit: ego quid proponam non habeo, nisi ordinem mee descensionis. In quo tamen, si diligenter inspicitur, uia forsitan ascensionis reperitur. Si enim tibi Romam tendenti homo inde ueniens obuiaret, quesitus uiam, quid melius quam illam, qua uenit, ostenderet? Dum castella, uillas, urbes, fluuios, ac montes, per quos transierit, nominat, suum denuntians iter, tuum tibi prenuntiat: ita ut eadem loca recognoscas eundo, que ille pertransiit ueniendo. In hac  similiter nostra descensione gradus ascensorios fortasse reperies, quos ascendendo melius tu in tuo corde, quam in nostro codice leges. Amen.





S. BERNARDI ABBATIS DE DILIGENDO DEO LIBER SEU TRACTATUS AD HAIMERICUM S. R. E. CARDINALEM ET CANCELLARIUM.





582 ADMONITIO IN OPUSCULUM uIII.

1. Etsi opusculum sequens unum ex primis est libris a Bernardo compositis, nullum tamen fere aut Bernardo dignius, aut religioni utilius ab eo scriptum existimo. Quid enim dignius doctore catholico, aut reipublice christiane utilius quam predicare, inculcare, imo et propugnare primum et maximum mandatum, ex quo cetera pendent, sine quo cetera nichil prosunt; illud, inquam, mandatum, quod in dies impetunt atque labefactare moliuntur amor cuiusque proprius, cupiditas et peruerse hominum interpretationes? Quapropter perpetuis tenebris digna est Apologia Berengarii, temerarii illius Abelardi discipuli ac defensoris, qui Bernardo impudenter insultat ob editum ab eo tractatum de Diligendo Deo, cum »de hoc,« inquit, »nemo dubitet,« non queuis muliercula, non quiuis extremus idiota. uerum suos semper aduersarios habuit diuinus amor: cuius preceptum si uerbis Christiani haud negant, at factis plerique pernegant; imo quidam etiam prauis interpretationibus ita redigunt ad nichilum, ut hodie in questionem adducere, et quidem dubitare impune liceat, num Deus optimus, maximus, creator, conseruator ac redemptor, aliquo speciali, uel semel in uita, amoris actua quouis christiano sit diligendus. Non ergo in uanum Bernardus diuinum hoc preceptum Haimerico cardinali, quasi quoddam opere pretium, commendare aggressus est hoc in opusculo docens, cap. 2, n. 6, diligendum esse Deum »sine modo;« inexcusabilem esse omnem »etiam infidelem, si non diligat Dominum Deum suum ex toto corde, tota anima, tota uirtute.« Porro fidem tanto plus indicere amandum, quanto et se ipso pluris estimandum quiuis intelligit. »Quod si totum me,« inquit, cap. 5, n. 15, in persona omnium, »debeo pro me facto, quid addam iam et pro me refecto, et refecto hoc modo?«

2. In hoc ergo libro sanctissimus diuini amoris preco et doctor, eius modum, causas, originem, gradus, et obligationem accurate ac pathetice describit. Modum, ut diligatur »sine modo,« hoc est omni meliori quo possumus modo: causas, meritum Dei et commodum nostrum: originem, ex amore proprio in amorem Dei, usque ad obliuionem et contemptum sui: gradus, amorem sui, amorem Dei propter se, tum propter ipsum, ac demum, castum et purum; hoc est amorem proprium, mercenarium, filialem ac beatificum: obligationem denique, que pertinet ad gentiles, Iudeos, sed maxime ad Christianos. Totus uero tractatus est de amore qui consistit in affectu: quem etsi dicat perfecte in hac uita impleri non posse, ita ut omnem excludat timorem et cupiditatem; esse tamen ait finem et scopum in quem indesinenter ac irremisse ferri teneamur. Denique hunc ipsum amorem  ex dono Dei nobis prouenire, non ex affectu innato; sic enim exclamat cap. 6, n. 16: »Deus meus, adiutor meus, diligam te pro dono tuo et modo meo, minus quidem iusto, sed plane non minus posse meo. Qui etsi quantum debeo non possum, non possum tamen ultra quam possum. Potero uero plus, cum plus donare dignaberis, nunquam tamen prout dignus haberis.« Hec tota huiusce libelli doctrina et economia.

3. Eamdem doctrinam Bernardus passim aliis in locis inculcat, ut in sermone de Quadruplici Debito, qui est uigesimus secundus inter Diuersos: nec aliam tradit in sermone quinquagesimo super Cantica, ubi duplicem distinguit caritatem, unam »in actu« alteram »in effectu.« Et »de illa quidem, que operis est, datam esse legem hominibus, mandatumque formatum. Nam in affectu, inquit, quis ita habeat ut mandatur? Ergo illa mandatur ad meritum, ista ad premium.« Nimirum precipitur caritas seu amor Dei ex toto corde, tota anima, tota uirtute: ita ut amor sit perennis, indeficiens, perfectus, a nulla re creata retardatus et imminutus: quod non continget nisi in altera uita. Alia autem caritas in effectu eo spectat, ut omnes actiones nostras ad Deum referamus. Nam tantum abest ut caritas in effectu ex Bernardi mente amorem affectus excludat ut contra ipsum includat. Neque enim effectiuum  amorem siccum, inanem, pure externum et Iudaicum probat Bernardus, sed internum exigit cum 583 opere coniunctum: internum quidem cum caritas et amor sit; cum opere uero, cum sit in effectu. Hanc autem esse Bernardi eo in loco sententiam manifeste demonstrant que ibi sequuntur. »Non hoc dico,« ait, »ut sine affectione simus et solas moueamus manus ad opera. Legi inter alia que scribit Apostolus, mala et grauia hominum mala, hoc quoque annumeratum, scilicet sine affectione.« Qualem porro ad opera caritatis affectionem requirat, statim docet uir sanctus, premisso triplicem esse affectionem: primam »quam caro gignit;« secundam »quam ratio regit;« tertiam »quam condit sapientia;« tum subdit: »Igitur per secundam opera fiunt, et in ipsa caritas, sed non illa affectualis que sale sapientie condita pinguescens, magnam menti importat multitudinem dulcedinis Domini: sed quedam potius actualis, que etsi nondum dulci illo amore reficit, amore tamen ipsius amoris uehementer accendit.« Hec est illa caritas in effectu quam a Deo preceptum dicit Bernardus, inferior quidem tertia seu beatifica que »primam eliminat, secundam remunerat,« ut ibidem ait: »Sic ergo dilectio alia queuis debita superans, quasi sola regnare debet in nobis; ut quidquid debetur ceteris, sibi uindicet et ex dilectione omnia faciamus,« inquit uir sanctus sermone duodecimo in psalmum XC, n. 7. Hec de argumento sequentis libelli.

4. Ceterum directus a Bernardo est Haimerico seu Aimerico S. R. E. cardinali et cancellario, ut preferunt manuscripti codices omnes, preter unum Colbertinum, qui »Ascelinum« habet, sed mendose, teste uel ipso Berengario, Abelardi apologista, qui Aimericum prefert. Scriptus est autem liber sub pontificatu Honorii II, a quo Haimericus creatus est cancellarius. Gaufridus in libro tertio de uita Bernardi, capite octauo: »Si queritur pie mentis religiosa deuotio, transeundum ad homilias in Laudibus uirginis matris, et illum quem de Diligendo Deo edidit librum.« Erat autem Haimericus Gallus ex oppido Castra apud Biturigas, anno 1121 a Callisto II creatus cardinalis, ab Honorio II cancellarius sub annum 1126, mortuus anno 1141, singularis Bernardi amicus, ex aliis epistolis.



584 PRAEFATIO.


uiro illustri domino HAIMERICO, ecclesie Romane diacono cardinali et cancellario, BERNARDUS abbas dictus de Clara-ualle, Domino uiuere, et in Domino mori.

Orationes a me, et non questiones poscere solebatis: et quidem ego ad neutrum idoneum me esse confido. uerum illud indicit professio, etsi non ita conuersatio: ad hoc uero  ea mihi deesse uideo, que maxime necessaria uiderentur, diligentiam et ingenium. Placet tamen, fateor, quod pro carnalibus spiritualia repetitis, si sane apud locupletiorem id facere libuisset. Quia uero doctis et indoctis pariter in istiusmodi excusandi mos est,  nec facile scitur, que uere ex imperitia, queue ex uerecundia excusatio prodeat, si non iniucti operis obeditio probat: accipite de mea paupertate quod habeo, ne tacendo philosophus puter. Nec tamen ad omnia spondeo me responsurum. Ad id solum quod de diligendo Deo queritis, respondebo quod ipse dabit. Hoc enim et sapit dulcius, et tractatur securius, et auditur utilius. Reliqua diligentioribus reseruate.



CAPUT I. Quare et quomodo diligendus sit Deus.

1. uultis ergo a me audire, quare et quomodo diligendus sit Deus? Et ego: Causa diligendi Deum, Deus est; modus, sine modo diligere  . Estne  hoc satis? Fortassis utique, sed sapienti. Ceterum si et insipientibus debitor sum ; ubi sat est dictum sapienti, etiam illis gerendus mos est. Itaque propter tardiores idem profusius, quam profundius repetere non grauabor. Ob duplicem ergo causam Deum dixerim propter seipsum diligendum: siue quia nichil iustius, siue quia nil fructuosius diligi potest. Duplicem siquidem parit sensum, cum queritur de Deo, cur diligendus sit. Dubitari namque potest quid potissimum dubitetur; utrumnam, quo suo merito Deus, aut certe quo nostro sit commodo diligendus. Sane ad utrumque idem responderim; non plane aliam mihi dignam occurrere causam diligendi ipsum, preter ipsum. Et prius de merito uideamus. Multum quippe meruit de nobis, qui et  immeritis dedit seipsum nobis. Quid enim melius seipso poterat dare uel ipse? Ergo si Dei meritum queritur, cum ipsum diligendi causa queritur, illud est precipuum: quia ipse prior dilexit nos. Dignus plane qui redametur, presertim si aduertatur, quis, quos, quantumque amauerit. Quis enim? Nonne is cui omnis spritus confitetur: Deus meus es tu, quoniam bonorum meorum non eges?  Et uera huius caritas maiestatis, quippe non querentis que sua sunt. Quibus autem tanta puritas  exhibetur? Cum adhuc, inquit, inimici essemus, reconciliati sumus Deo . Dilexit ergo Deus, et gratis, et inimicos. Sed quantum? Quantum dicit Ioannes: Sic Deus dilexit mundum, ut Filium unigenitum daret : et Paulus, Qui proprio,  ait, Filio non pepercit, sed pro nobis tradidit illum . Ipse quoque Filius pro se, Maiorem, inquit, caritatem nemo habet quam ut animam suam ponat quis pro amicis suis . Sic meruit iustus ab impiis, summus ab infimis, ab infirmis omnipotens. Sed dicit aliquis: Ita quidem ab hominibus; sed ab angelis non ita. uerum est, quia necesse non fuit. Ceterum qui hominibus subuenit in tali necessitate, seruauit angelos a tali necessitate: et 585 qui homines diligendo, tales fecit ne tales remanerent; ipse eque diligendo dedit et angelis, ne tales fierent.



CAPUT II. Deus quantopere ab homine mereatur amari, ob bona tum corporis, tum anime. Quomodo ea agnoscenda et habenda citra donantis iniuriam.


2. Quibus hec palam sunt, palam arbitror esse et cur Deus diligendus sit: hoc est, unde diligi meruerit. Quod si infideles hec latent, Deo tamen in promptu est ingratos confundere super innumeris beneficiis suis, humano nimirum et usui prestitis, et sensui manifestis. Nempe quis alius administrat cibum omni uescenti, cernenti lucem, spiranti flatum? Sed stultum est uelle modo enumerare que innumera esse non longe ante prefatus sum: satis est ad exemplum precipua protulisse, panem, solem  et erem. Precipua dico, non quia excellentiora, sed quia necessariora; sunt quippe corporis. Querat enim homo eminentiora bona sua in ea parte sui, qua preeminet sibi, hoc est in anima que sunt dignitas, scientia, uirtus. Dignitatem in homine liberum arbitrium dico: in quo ei nimirum datum est ceteris non solum preeminere, sed et presidere animantibus. Scientiam uero, qua eamdem in se dignitatem agnoscat, non a se tamen. Porro uirtutem, qua subinde ipsum a quo est, et inquirat non segniter, et teneat fortiter cum inuenerit.

3. Itaque geminum unumquodque trium horum apparet. Dignitatem siquidem demonstrat humanam non solum nature prerogatiua, sed et potentia dominatus: quod terror hominis super cuncta animantia  terre imminere decernitur. Scientia quoque duplex erit, si hanc ipsam dignitatem, uel aliud quodque bonum in nobis, et nobis inesse, et a nobis non esse nouerimus. Porro uirtus et ipsa eque bifaria cognoscetur, si auctorem consequenter inquirimus, inuentoque inseparabiliter inheremus. Dignitas ergo sine scientia non prodest; illa uero etiam obest, si uirtus [al. ista] defuerit: quod utrumque ratio declarat subiecta. Habere enim quod habere te nescias, quam gloriam habet? Porro nosse quod habeas, sed quia a te non habeas ignorare, habet gloriam, sed non apud Deum. Apud se autem glorianti dicitur ab Apostolo: Quid habes quod non accepisti? si autem accepisti, quid gloriaris quasi non  acceperis?  Non ait simpliciter: Quid gloriaris? sed addit, quasi non acceperis, ut asserat reprehensibilem, non qui in habitis, sed qui tanquam in non acceptis gloriatur. Merito uana gloria nuncupatur huiusmodi, ueritatis nimirum solido carens fundamento. ueram enim gloriam ab hac ita discernit: Qui gloriatur, ait, in Domino glorietur , hoc est in ueritate. ueritas quippe Dominus est.

4. Utrumque ergo scias necesse est, et quid sis, et quod a te ipso non sis: ne aut omnino uidelicet non glorieris, aut inaniter glorieris. Denique si non cognoueris, inquit, te ipsam, egredere post greges sodalium tuorum . Reuera ita fit. Homo factus in honore, cum honorem ipsum non intelligit,  talis sue ignorantie merito comparatur pecoribus, uelut quibusdam presentis sue corruptionis et mortalitatis consortibus. Fit igitur ut sese non agnoscendo egregia rationis munere creatura, irrationabilium gregibus aggregari incipiat, dum ignara proprie glorie, que ab intus est, conformanda foris rebus sensibilibus, sua ipsius curiositate abducitur: efficiturque una de ceteris, quod se pre ceteris nichil accepisse intelligat. Itaque ualde cauenda hec ignorantia, qua de nobis minus nobis forte sentimus: sed non minus, imo et plus illa qua plus nobis tribuimus: quod fit, si bonum quodcunque in nobis  esse et a nobis decepti putemus. At uero super utramque ignorantiam declinanda et exsecranda illa presumptio est, qua sciens et prudens forte audeas de bonis non tuis tuam querere gloriam: et quod certus 586 es a te tibi non esse, inde tamen alterius rapere non uerearis honorem. Prior equidem ignorantia gloriam non habet: posterior uero habet quidem, sed non apud Deum. Ceterum hoc tertium malum quod iam scienter committitur, usurpat et contra Deum. In tantum denique ignorantia illa posteriori hec arrogantia grauior atque periculosior apparet, quo per illam quidem Deus nescitur, per istam et contemnitur: in tantum et priori deterior ac detestabilior, ut cum per illam pecoribus, per istam et demonibus sociemur. Est quippe superbia  et delictum maximum, uti datis tanquam innatis; et in acceptis beneficiis gloriam usurpare beneficii.

5. Quamobrem cum duabus istis, dignitate atque scientia, opus est et uirtute, que utriusque fructus est, per quam ille inquiritur ac tenetur, qui omnium auctor et dator merito glorificetur de omnibus. Alioquin sciens et non faciens digna, multis uapulabit. Quare? Utique quia noluit intelligere ut bene ageret: magis autem iniquitatem meditatus est in cubili suo , dum de bonis, que a se non esse ex scientie dono certissime comperit, boni Domini gloriam seruus impius captare sibi, imo et raptare molitur. Liquet igitur et absque scientia dignitatem esse omnino inutilem, et scientiam absque uirtute  damnabilem. uerum homo uirtutis, cui nec damnosa scientia, nec infructuosa dignitas manet, clamat Deo et ingenue confitetur: Non nobis, inquiens, Domine, non nobis, sed nomini tuo da gloriam . Hoc est: Nil nobis, o Domine, de scientia, nil nobis de dignitate tribuimus; sed tuo totum, a quo totum est, nomini deputamus.

6. Ceterum pene a proposito longe nimis digressi sumus, dum demonstrare satagimus, eos quoque qui Christum nesciunt, satis per legem naturalem ex perceptis bonis corporis animeque moneri, quatenus Deum propter Deum et ipsi diligere debeant. Nam ut breuiter, que super hoc dicta sunt, iterentur: quis uel infidelis ignoret, suo corpori non ab alio in  hac mortali uita supradicta illa necessaria ministrari, unde uidelicet subsistat, unde uideat, unde spiret, quam ab illo, qui dat escam omni carni ; qui solem suum oriri facit super bonos et malos, et pluit super iustos et iniustos?  Quis item uel impius putet alium eius, que in anima splendet, humane dignitatis auctorem, preter illum ipsum, qui in Genesi loquitur: Faciamus hominem ad imaginem et similitudinem nostram?  Quis alium scientie largitorem existimet, nisi eque ipsum, qui docet hominem scientiam?  Quis rursum munus sibi aliunde uirtutis aut putet datum, aut speret dandum, quam de manu itidem Domini uirtutum? Meretur ergo amari propter se ipsum Deus, et ab infideli: qui etsi  nesciat Christum, scit tamen seipsum. Proinde inexcusabilis est omnis etiam infidelis, si non diligit Dominum Deum suum ex toto corde, tota anima, tota uirtute sua. Clamat nempe intus ei innata, et non ignorata rationi iustitia, quia ex toto se illum diligere debeat, cui se totum debere non ignorat. uerum difficile, imo impossibile est, suis scilicet quempiam, liberiue arbitrii uiribus semel accepta a Deo, ad Dei ex toto conuertere uoluntatem; et non magis ad propriam retorquere, eaque sibi tanquam propria retinere, sicut scriptum est, Omnes que sua sunt querunt : et item, Proni sunt sensus et cogitationes hominis in malum .



CAPUT III. Christiani quantos habeant stimulos amandi Deum pre infidelibus.


7. Contra quod plane fideles norunt, quam omnino necessarium habeant Iesum, et hunc crucifixum: dum admirantes et amplexantes supereminentem scientie caritatem in ipso, id uel tantillum quod sunt, in tante dilectionis et dignationis uicem non rependere confunduntur. Facile proinde plus diligunt, qui se amplius dilectos intelligunt: cui autem minus donatum est, minus diligit. Iudeus sane, siue paganus, 587 nequaquam talibus aculeis incitatur amoris, quales Ecclesia experitur, que ait, uulnerata caritate ego sum: et rursum, Fulcite me floribus, stipate me malis, quia amore langueo . Cernit regem Salomonem in diademate, quo coronauit eum mater sua ; cernit Unicum Patris, crucem sibi baiulantem; cernit cesum et consputum Dominum maiestatis; cernit auctorem uite et glorie confixum clauis, percussum lancea, opprobriis saturatum, tandem illam dilectam animam suam ponere pro amicis suis. Cernit hec, et suam magis ipsius animam gladius amoris transuerberat, et dicit: Fulcite me floribus, stipate me malis, quia amore langueo. Hec sunt quippe mala punica, que in hortum introducta dilecti sponsa carpit ex ligno uite, a celesti pane proprium mutuata saporem, colorem a sanguine Christi. uidet deinde mortem mortuam, et mortis auctorem triumphatum.  uidet de inferis ad terras, de terris ad superos captiuam duci captiuitatem, ut in nomine Iesu omne genu flectatur, celestium, terrestrium, et infernorum . Aduertit terram, que spinas et tribulos sub antiquo maledicto produxerat, ad noue benedictionis gratiam innouatam refloruisse. Et in his omnibus, illius recordata uersiculi, Et refloruit caro mea, et ex uoluntate mea confitebor ei ; passionis malis, que de arbore tulerat crucis, cupit uigere [al. iungere] et de floribus resurrectionis, quorum presertim fragrantia sponsum ad se crebrius reuisendam inuitet..

8. Denique ait: Ecce tu pulcher es, dilecte mi et decorus; lectulus noster floridus . Que lectulum monstrat, satis quid desideret aperit:  et cum floridum nuntiat, satis indicat, unde quod desiderat obtinere presumat. Non enim de suis meritis, sed de floribus agri, cui benedixit Deus. Delectatur floribus, Christus, qui in Nazareth et concipi uoluit, et nutriri. Gaudet sponsus celestis talibus odoramentis, et cordis thalamum frequenter libenterque ingreditur, quod istiusmodi refertum fructibus, floribusque respersum inuenerit. Ubi sue uidelicet aut passionis gratiam, aut resurrectionis gloriam sedula inspicit cogitatione uersari, ibi profecto adest sedulus, adest libens. Monumenta siquidem Passionis, fructus agnosce quasi anni preteriti, omnium utique retro temporum sub peccati mortisque imperio decursorum, tandem in plenitudine temporis, apparentes. Porro autem Resurrectionis insignia,  nouos aduerte flores sequentis temporis, in nouam sub gratia reuirescentis estatem, quorum fructum generalis futura resurrectio in fine parturiet sine fine mansurum. Iam, inquit, hiems transiit, imber abiit et recessit, flores apparuerunt in terra nostra : estiuum tempus aduenisse cum illo significans, qui de mortis gelu in uernalem quamdam noue uite temperiem resolutus, Ecce, ait, noua facio omnia : cuius caro seminata est in morte, refloruit in resurrectione; ad cuius mox odorem in campo conualiis nostre reuirescunt arida, recalescunt frigida, mortua reuiuiscunt.

9. Horum ergo nouitate florum ac fructuum, et pulchritudine [al. plenitudine] agri suauissimum spirantis odorem, ipse quoque Pater in Filio innouante  omnia delectatur, ita ut dicat: Ecce odor filii mei, sicut odor agri pleni, cui benedixit Dominus . Bene pleni, de cuius plenitudine omnes accepimus. Sponsa tamen familiarius ex eo sibi, cum uult, flores legit, et carpit poma, quibus proprie aspergat intima conscientie, et intranti sponso cordis lectulus suaue redoleat. Oportet enim nos, si crebrum uolumus habere hospitem Christum, corda nostra semper habere munita fidelibus testimoniis, tam de misericordia scilicet morientis, quam de potentia resurgentis; quomodo Dauid aiebat: Duo hec audiui, quia potestas Dei est, et tibi, Domine, misericordia . Siquidem utriusque rei testimonia credibilia facta sunt nimis; Christo utique  moriente propter delicta nostra, et resurgente propter iustificationem nostram, et ascendente ad protectionem nostram, et mittente Spiritum ad consolationem nostram, et quandoque redituro ad consummationem nostram. Nempe in morte misericordiam, potentiam in resurrectione, utramque in singulis exhibuit reliquorum.

588 10. Hec mala, hi flores, quibus sponsa se interim stipari postulat et fulciri, credo sentiens facile uim in se amoris posse tepescere et languescere quodammodo, si non talibus iugiter foueatur incentiuis, donec introducta quandoque in cubiculum, diu cupitis excipiatur amplexibus, et dicat: Leua eius sub capite meo, et dextera illius amplexata est me . Sentiet quippe tunc et probabit uniuersa  dilectionis testimonia, que in priori aduentu, tanquam de sinistra dilecti, acceperat, pre multitudine dulcedinis amplexantis dextere contemnenda, et omnino iam quasi subtus habenda. Sentiet quod audierat: Caro non prodest quidquam; spiritus est qui uiuificat . Probabit quod legerat: Spiritus meus super mel dulcis, et hereditas mea super mel et fauum. Quod uero sequitur, Memoria mea in generatione seculorum ; hoc dicit, quia quandiu stare presens cernitur seculum, in quo generatio aduenit, et generatio preterit, non deerit electis consolatio de memoria, quibus nondum de presentia plena refectio indulgetur. Unde scriptum est, Memoriam abundantie suauitatis tue eructabunt: haud dubium, quin hi, quos paulo superius  dixerat, Generatio et generatio laudabit opera tua . Memoria ergo in generatione seculorum, presentia in regno celorum. Ex ista glorificatur iam assumpta electio: de illa interim peregrinans generatio consolatur.



CAPUT Iu. Quinam ex Dei recordatione consolationem capiant: quiue magis ad eius amorem idonei.

11. Sed interest, quenam generatio ex Dei capiat recordatione solamen. Non enim generatio praua et exasperans, cui dicitur, ue uobis, diuites, qui habetis consolationem uestram ; sed que dicere ueraciter potest, Renuit consolari anima mea. Huic plane et credimus, si secuta adiecerit: Memor fui Dei, et delectatus sum . Iustum  quippe est, ut quos presentia non delectant, presto eis sit memoria futurorum: et qui de rerum fluentium qualibet affluentia despiciunt consolari, recordatio illos delectet eternitatis. Et hec est generatio querentium Dominum, querentium non que sua sunt, sed faciem Dei Iacob . Dei ergo quarentibus et suspirantibus presentiam, presto interim et dulcis memoria est, non tamen qua satientur, sed qua magis esurient unde satientur. Hoc ipsum de se cibus ipse testatur, ita dicens, Qui edit me, adhuc esuriet : et qui eo cibatus est, Satiabor, inquit, cum apparuerit gloria tua . Beati tamen iam nunc qui esuriunt et sitiunt iustitiam, quoniam quandoque ipsi,  et non alii, saturabuntur . ue tibi, generatio praua atque peruersa! ue tibi, popule stulte et insipiens, qui et memoriam fastidis, et presentiam expauescis! Merito quidem: nec modo enim liberari uis de laqueo uenantium, siquidem qui uolunt diuites fieri in hoc seculo, incidunt in laqueum diaboli ; nec tunc a uerbo aspero poteris liberari. O uerbum asperum, o sermo durus! Ite, maledicti, in ignem eternum . Durior plane atque asperior illo, qui quotidie nobis de memoria passionis in Ecclesia replicatur: Qui manducat meam carnem, et bibit sanguinem meum, habet uitam eternam. Hoc est, qui recolit mortem meam, et exemplo meo mortificat membra sua que sunt super terram, habet uitam eternam: hoc est,  si compatimini, et conregnabitis. Et tamen plerique ab hac uoce resilientes et abeuntes hodieque retrorsum, respondent non uerbo, sed facto: Durus est hic sermo; quis potest eum audire?  Itaque generatio que non direxit cor suum et non est creditus cum Deo spiritus eius , sed magis sperans in incerto diuitiarum, uerbum modo crucis audire grauatur, ac memoriam passionis sibi iudicat onerosam. uerum qualiter uerbi illius pondus in presentia sustinebit: Ite, maledicti, in ignem eternum, qui paratus est diabolo, et angelis eius? Super quem profecto ceciderit lapis iste, conteret eum. At uero generatio rectorum benedicetur : qui utique cum Apostolo, siue 589 absentes, siue presentes, contendunt placere  Deo . Denique audient, uenite, benedicti, Patris mei , etc. Tunc illa que non direxit cor suum, sero quidem experietur, quam in illius comparatione doloris iugum Christi suaue, et onus leue fuerit, cui tanquam graui et aspero duram ceruicem superbe subduxit. Non potestis, o miseri serui mammone, simul gloriari in cruce Domini nostri Iesu Christi, et sperare in pecunie thesauris; post aurum abire, et probare quam suauis est Dominus. Proinde quem suauem in memoria non sentitis, asperum procul dubio in presentia sentietis.

12. Ceterum fidelis anima et suspirat presentiam inhianter, et in memoria requiescit suauiter; et donec idonea sit reuelata facie speculari gloriam  Domini, crucis ignominia gloriatur. Sic profecto, sic sponsa et columba Christi pausat sibi interim, et dormit inter medios cleros, sortita iam in presentiarum de memoria abundantie suauitatis tue, Domine Iesu, pennas deargentatas, innocentie uidelicet pudicitieque candorem; et sperans insuper adimpleri letitia cum uultu tuo, ubi etiam fiant posteriora dorsi eius in pallore auri : quando in splendoribus sanctorum introducta cum gaudio, sapientie plenius fuerit illustrata fulgoribus. Merito proinde iam nunc gloriatur, et dicit, Leua eius sub capite meo, et dextera illius amplexabitur me : in leua reputans recordationem illius caritatis, qua nulla maior est, quod animam suam posuit pro amicis suis; in dextera uero beatam  uisionem, quam promisit amicis suis, et gaudium de presentia maiestatis. Merito illa Dei et deifica uisio, illa diuine presentie inestimabilis delectatio in dextera deputatur, de qua et delectabiliter canitur: Delectationes dextera tua usque in finem . Merito in leua admirabilis illa memorata et semper memoranda dilectio collocatur, quod donec transeat inquitas, super eam sponsa recumbat et requiescat.

13. Merito ergo leua sponsi sub capite sponse, super quam uidelicet caput suum reclinata sustentet, hoc est mentis sue intentionem, ne inclinetur et incuruetur in carnalia et secularia desideria: quia corpus quod corrumpitur, aggrauat animam: et  deprimit terrena inhabitatio sensum multa cogitantem . Quid namque aliud faciat considerata tanta et tam indebita miseratio, tam gratuita et sic probata dilectio, tam inopinata dignatio, tam inuicta mansuetudo, tam stupenda dulcedo? quid, inquam, hec omnia faciant diligenter considerata, nisi ut considerantis animum, ab omni penitus prauo uindicatum amore, ad se mirabiliter rapiant, uehementer afficiant, faciantque pre se contemnere, quidquid nisi in comtemptu horum appeti non potest? Nimirum proinde in odore unguentorum horum sponsa currit alacriter, amat ardenter; et parum sibi amare sic amata uidetur, etiam cum se totam in amore perstrinxerit. Nec immerito. Quid magnum enim tanto et tanti repensatur amori, si puluis exiguus  totum se ad redamandum collegerit, quem illa nimirum Maiestas in amore preueniens, tota in opus salutis eius intenta conspicitur? Denique sic Deus dilexit mundum ut Unigenitum daret ; haud dubium quin de Patre dicat. Item, Tradidit in mortem animam suam ; nec dubium quod de Filio loquatur. Ait et de Spiritu sancto: Spiritus Paracletus, quem mittit Pater in nomine meo, ille uos docebit omnia, et suggeret uobis omnia quecunque dixero uobis . Amat ergo Deus, et ex se toto amat, quia tota Trinitas amat: si tamen totum dici potest de infinito et incomprehensibili, aut certe de simplici.



CAPUT u. Christiano quantum incumbat debitum amoris.

 14. Intuens ergo hec, credo, satis agnoscit quare Deus diligendus sit, hoc est, unde diligi mereatur. Ceterum infidelis non habens Filium, nec Patrem proinde habet, nec Spiritum sanctum. Qui enim non honorificat Filium, non honorificat Patrem qui missit illum ; 590 sed nec Spiritum sanctum quem misit ille. Is itaque mirum non est, si quem minus agnoscit, minus et diligit. Attamen et ipse totum ei sese debere non ignorat, quem sui totius non ignorat auctorem. Quid ergo ego, qui Deum meum teneo uite mee non solum gratuitum largitorem, largissimum administratorem, pium consolatorem, sollicitum gubernatorem; sed insuper etiam copiosissimum redemptorem, eternum conseruatorem,  ditatorem, glorificatorem? sicut scriptum est, Copiosa apud eum redemptio : et item, Introiuit semel in Sancta, eterna redemptione inuenta : et de conseruatione, Non relinquet sanctos suos; in eternum conseruabuntur : et de locupletatione, Mensuram bonam, et confertam, et coagitatam, et superefluentem dabunt in sinum uestrum : et rursum, Nec oculus uidit, nec auris audiuit, nec in cor hominis ascendit, que preparauit Deus diligentibus se : et de glorificatione. Saluatorem exspectamus Dominum nostrum Iesum Christum, qui reformabit corpus humilitatis nostre, configuratum corpori claritatis sue : et illud, Non sunt condigne passione huius  temporis ad futuram gloriam, que reuelabitur in nobis : et iterum, Id quod in presenti est momentaneum et leue tribulationis nostre, supra modum in sublimitate eternum glorie pondus operatur in nobis, non contemplantibus que uidentur, sed que non uidentur .

15. Quid retribuam Domino pro omnibus his? Illum ratio urget et iustitia naturalis totum se tradere illi, a quo se totum habet, et ex se toto debere diligere. Mihi profecto fides tanto plus indicit amandum, quanto et eum me ipso pluris estimandum intelligo: quippe qui illum non solum mei, sed sui quoque ipsius teneo largitorem. Denique nondum tempus fidei aduenerat, nondum innotuerat in carne Deus, obierat in cruce, prodierat de sepulcro,  redierat ad Patrem: nondum, inquam, commendauerat in nobis suam multam dilectionem, illam de qua iam multa locuti sumus, cum iam mandatum est homini diligere Dominum Deum suum ex toto corde, tota anima, tota uirtute sua , id est ex omni quod est, quod scit, quod potest. Nec tamen iniustus Deus, suum sibi uindicans opus et dona. Utquid enim non amaret opus artificem, cum haberet unde id posset? Et cur non quantum omnino posset, cum nichil omnino nisi eius munere posset? Ad hec, quod de nichilo, quod gratis, quod in hac dignitate conditum est; et debitum dilectionis manifestius facit, et exactum iustiorem ostendit. Ceterum quantum putamus adiectum beneficii, cum homines et iumenta saluauit, quemadmodum  multiplicauit misericordiam suam Deus?  Nos dico, qui mutauimus gloriam nostram in similitudinem uituli comedentis fenum , peccando comparati iumentis insipientibus . Quod si totum me debeo pro me facto, quid addam iam et pro refecto et refecto hoc modo? Nec enim tam facile refectus, quam factus: siquidem non solum de me, sed de omni quoque quod factum est, scriptum est, Dixit, et facta sunt . At uero qui me tantum et semel dicendo fecit, in reficiendo profecto et dixit multa, et gessit mira, et pertulit dura; nec tantum dura, sed et indigna. Quid ergo retribuam Domino pro omnibus que retribuit mihi?  In primo opere me mihi dedit; in secundo, se:  et ubi se dedit, me mihi reddidit. Datus ergo, et redditus, me pro me debeo, et bis debeo. Quid Deo retribuam pro se? Nam etiam si me millies rependere possem, quid sum ego ad Deum?



CAPUT uI. Breuis anacephaleosis et summa predictorum.

16. Hic primum uide, quo modo, imo quam sine modo a nobis Deus amari meruerit; qui  prior ipse dilexit nos, tantus, et tantum, et gratis tantillos, et tales. En quod in principio dixisse me memini, modum esse diligendi Deum, sine modo diligere. Denique cum dilectio que tendit in Deum, tendat in immensum,  tendat in infinitum ; quisnam, 591, queso, debeat finis esse nostri, uel modus amoris? Quid quod amor ipse noster non iam gratuitus impenditur, sed rependitur debitus? Amat ergo immensitas, amat eternitas, amat supereminens scientie caritas; amat Deus, cuius magnitudinis non est finis , cuius sapientie non est numerus , cuius pax exsuperat omnem intellectum : et uicem rependimus cum mensura? Diligam te, Domine, fortitudo mea, firmamentum meum, et refugium meum, et liberator meus : et meum denique quidquid optabile atque amabile dici potest. Deus meus, adiutor meus, diligam te pro dono tuo, et modo meo, minus quidem iusto,  sed plane non minus posse meo: qui etsi quantum dobeo non possum, non possum tamen ultra quam possum. Potero uero plus, cum plus donare dignaberis: nunquam tamen prout dignus haberis. Imperfectum meum uiderunt oculi tui: sed tamen in libro tuo omnes scribentur , qui quod possunt faciunt, etsi quod debent non possunt. Satis, quantum reor, apparet, et quonam modo Deus diligendus sit, et quo merito suo. Quo, inquam, merito suo: nam quanto, cui sane appareat? quis dicat? quis sapiat?



CAPUT uII. Non sine fructu et premio diligi Deum; et terrenis non satiari humani cordis appetitum.

 17. Nunc quo nostro commodo diligendus sit, uideamus. Sed quantum est et in hoc uidere nostrum ad id quod est? Nec tamen quod uidetur tacendum est, etsi non omnino uidetur ut est. Superius, cum propositum esset, quare, et quomodo diligendus sit Deus, duplicem dixi parere intellectum id quod queritur, Quare: ut, aut quo suo merito, aut quo nostro commodo diligendus sit, utrumlibet queri posse perinde uideatur. Dicto proinde de merito Dei, non prout dignum ei, sed prout datum est mihi; superest ut de premio, quod item dabitur, dicam. Non enim sine premio diligitur Deus, etsi absque premii intuitu diligendus sit. uacua namque uera caritas esse non potest, nec tamen mercenaria est; quippe non querit que sua  sunt . Affectus est, non contractus: nec acquiritur pacto, nec acquirit. Sponte afficit, et spontaneum facit. uerus amor seipso contentus est. Habet premium, sed id quod amatur. Nam quidquid propter aliud amare uidearis, id plane amas, quo amoris finis pertendit, non per quod tendit. Paulus non euangelizat ut comedat, sed comedit ut euangelizet: eo quod amet, non cibum, sed Euangelium . uerus amor premium non requirit, sed meretur. Premium sane necdum amanti proponitur, amanti debetur, perseueranti redditur. Denique in rebus inferioribus suadendis, inuitos promissis uel premiis inuitamus, et non spontaneos. Quis enim munerandum hominem putet, ut faciat  quod et sponte cupit? Nemo, uerbi causa, conducit aut esurientem ut comedat, aut sitientem ut bibat, aut certe matrem ut paruulum allactet filium uteri sui. An uero quis putet prece uel pretio quempiam commonendum suam ipsius uel sepire uineam, uel arborem circumfodere, uel structuram proprie domus erigere? Quanto magis Deum amans anima, aliud preter Deum sui amoris premium non requirit? Aut si aliud requirit, illud pro certo, non Deum diligit.

18. Inest omni utenti ratione naturaliter pro sua semper estimatione atque intentione appetere potiora, et nulla re esse contentum, cui quod deest, iudicet preferendum. Nam et qui, uerbi gratia, uxorem habet speciosam, petulanti oculo uel animo  respicit pulchriorem: et qui ueste pretiosa indutus est, pretiosiorem affectat, et possidens multas diuitias, inuidet ditiori. uideas iam multis prediis et possessionibus ampliatos, adhuc tamen in dies agrum agro copulare, atque infinita cupiditate dilatare terminos suos. uideas et qui in regalibus domibus, amplisque habitant palatiis, nichilominus quotidie coniungere domum ad domum, et inquieta 592 curiositate edificare, diruere, mutare quadrata rotundis. Quid homines sublimatos honoribus? annon insatiabili ambitione magis ac magis totis uiribus conari ad altiora uidemus? Et horum omnium idcirco non est finis, quia nil in eis summum singulariter reperitur uel optimum. Et quid mirum si inferioribus et deterioribus contentus non sit, qui citra  summum uel optimum quiescere non potest? Sed hoc stultum et extreme dementie est, ea semper appetere, que nunquam, non dico satient, sed nec temperent appetitum: dum quidquid talium habueris, nichilominus non habita concupiscas, et ad queque defuerint, semper inquietus anheles. Ita enim fit ut per uaria et fallacia mundi oblectamenta uagabundus animus inani labore discurrens fatigetur, non satietur: dum quidquid famelicus inglutierit, parum reputet ad id quod superest deuorandum, semperque non minus anxie cupiat que desunt, quam que adsunt lete possideat. Quis enim obtineat uniuersa? Quanquam et modicum id quod quisque cum labore obtinuerit, cum timore possederit, certus  quidem non sit quando cum dolore amittat, certus autem quod quandoque amittat. Sic directo tramite uoluntas peruersa contendit [al. cum tendit] ad optinum, festinat ad id unde possit impleri. Imo uero his anfractibus ludit secum uanitas, mentitur iniquitas sibi. Si ita uis adimplere quod uis, hoc est, si illud apprehendere uis, quo apprehenso nil iam amplius uelis, quid tentare opus est et cetera? Curris per deuia, et longe ante morieris, quam hoc circuitu peruenias ad optatum.

19. Hoc ergo in circuitu impii ambulant, naturaliter appetentes unde finiant appetitum, et insipienter respuentes unde propinquent fini: fini dico, non consumptioni, sed consummationi. Quamobrem non beato fine consummari, sed consumi uacuo labore  accelerant, qui rerum magis specie, quam auctore delectati, prius uniuersa percurrere, et de singulis cupiunt experiri, quam ad ipsum curent uniuersitatis Dominum peruenire. Et quidem peruenirent, si quandoque uoti compotes effici possent, ut omnia scilicet, preter omnium principium, unus aliquis obtineret. Ea namque sue cupiditatis lege, qua in rebus ceteris non habita pre habitis esurire, et pro non habitis habita fastidire solebat; mox omnibus que in celo, et que in terra sunt obtentis et contemptis, tandem ad ipsum procul dubio curreret, qui solus deesset omnium Deus. Porro ibi quiesceret: quia sicut citra nulla reuocat quies: sic nulla ultra iam inquietudo sollicitat. Diceret pro certo: Mihi autem adherere Deo bonum est. Diceret,  Quid enim mihi est in celo, et a te quid uolui super terram? et item, Deus cordis mei, et pars mea Deus in eternum . Sic ergo  ad id quod optimum est, quiuis cupidus perueniret, si quidem ante, quod citra cupit, assequi posset.

20. uerum quoniam id omnino impossibile prestruit et uita breuior, et uirtus infirmior, et consors numerosior; longo profecto itinere et casso labore desudant, qui dum quecunque desiderant, attingere uolunt, ad cunctorum desiderabilium nequeunt pertingere finem. Et utinam attingere uniuersa animo, et non experimento uellent! Hoc enim facile possent, et non incassum. Nam et animus sensu quidem  carnali tanto uelocior, quanto et perspicacior, ad hoc datus est, ut illum ad omnia preueniat; nichilque audeat contingere sensus, quod animus precurrens ante utile non probauerit. Hinc enim arbitror dictum, Omnia probate, quod bonum est tenete ; ut uidelicet ille huic prouideat, nec is suum uotum, nisi ad illius iudicium consequatur. Alioquin non ascendes in montem Domini, nec stabis in loco sancto eius, pro eo quod in uano acceperis animam tuam , hoc est animam rationalem: dum instar pecoris sensum sequeris, ratione quidem otiosa, et non resistente in aliquo. Quorum itaque ratio non preuenit gressus, currunt, sed extra uiam: ac proinde Apostoli spreto consilio, non sic currunt ut apprehendant . Quando etenim apprehendant, quem 593 apprehendere nisi post omnia nolunt? Distortum iter, et circuitus infinitus, cuncta primitus attentare uelle.

21. Iustus autem non ita. Audiens nempe uituperationem multorum commorantium in circuitu , ipse sibi regiam eligit uiam, non declinans ad dexteram uel ad sinistram. Denique attestante propheta, Semita iusti recta est, rectis callis iusti ad ambulandum . Hi sunt, qui salubri compendio cauti sunt molestum hunc et infructuosum uitare circuitum, uerbum abbreuiatum et abbreuians eligentes, non cupere quecunque uident,  sed uendere magis que possident, et dare pauperibus. Beati plane pauperes, quoniam ipsorum est regnum celorum . Omnes quidem currunt ; sed inter currentes discernitur. Denique nouit Dominus uiam iustorum, et iter impiorum peribit . Ideo autem melius est modicum iusto super diuitias peccatorum multas , quoniam quidem, ut Sapiens loquitur et insipiens experitur, qui diligit pecuniam, non saturabitur pecunia : qui autem esuriunt et sitiunt iustitiam, ipsi saturabuntur . Iustitia siquidem ratione utentis spiritus cibus est uitalis et naturalis: pecunia uero sic non minuit animi famem, quomodo nec corporis uentus. Denique si famelicum hominem apertis faucibus  uento, inflatis haurire buccis erem cernas, quo quasi consulat fami, nonne credas insanire? Sic non minoris insanie est, si spiritum rationalem rebus putes quibuscunque corporalibus non magis inflari, quam satiari. Quid namque de corporibus ad spiritus? Nec illa sane spiritualibus, nec isti e regione refici corporalibus queunt. Benedic, anima mea, Domino, qui replet in bonis desiderium tuum . Replet in bonis, excitat ad bonum, tenet in bono; preuenit, sustinet, implet. Ipse facit ut desideres; ipse est quod desideras.

22. Dixi supra: Causa diligendi Deum, Deus est. uerum dixi: nam et efficiens, et finalis. Ipse dat occasionem, ipse creat affectionem, desiderium ipse  consummat. Ipse fecit, uel potius factus est ut amaretur: ipse speratur, amandus felicius, ne in uacuum sit amatus. Eius amor nostrum et preparat, et remunerat. Precedit benignior, rependitur iustior, exspectatur suauior. Diues est omnibus qui inuocant eum: nec tamen habet quidquam se ipso melius. Se dedit in meritum, se seruat in premium, se apponit in refectione animarum sanctarum, se in redemptione distrahit captiuarum. Bonus es, Domine, anime querenti te : quid ergo inuenienti? Sed enim in hoc est mirum, quod nemo te querere ualet, nisi qui prius inuenerit. uis igitur inueniri ut queraris, queri ut inueniaris. Potes quidem queri et inueniri, non tamen preueniri, Nam etsi dicimus, Mane oratio mea preueniet te  ; non dubium tamen quod tepida sit omnis oratio, quam non preuenerit inspiratio. Dicendum iam unde inchet amor noster, quoniam ubi consummetur, dictum est.



CAPUT uIII. De primo gradu amoris, quo diligit homo se propter se.

23. Amor est affectio naturalis una de quatuor  . Note sunt: non opus est nominare. Quod ergo naturale est, iustum quidem foret primo omnium auctori deseruire nature. Unde et dictum est primum et maximum mandatum: Diliges Dominum  Deum tuum , etc. Sed quoniam natura fragilior atque infirmior est, ipsi primum imperante necessitate compellitur inseruire. Et est amor carnalis, quo ante omnia homo diligit se ipsum propter se ipsum, sicut scriptum est: Prius quod animale, deinde quod spirituale . Nec precepto indicitur, sed nature inseritur: quis nempe carnem suam odio habuit?  At uero si ceperit amor idem, ut assolet, procliuior esse, siue profusior, et necessitatis alueo minime contentus, campos etiam uoluptatis 594 exundans latius uisus fuerit occupare; statim superfluitas obuiante mandato cohibetur, cum dicitur: Diliges proximum tuum sicut te ipsum . Iustissime quidem, ut consors nature non sit exsors et gratie,  illius presertim gratie, que nature insita est. Quod si grauatur homo fraternis, non dico necessitatibus subuenire, sed uoluptatibus deseruire; castiget ipse suas, si non uult esse transgressor. Quantum uult, sibi indulgeat; dum eque et proximo tantumdem meminerit exhibendum. Frenum tibi temperantie imponitur, o homo, ex lege uite et discipline, ne post concupiscentias tuas eas, et pereas, ne de bonis nature hosti seruias anime, hoc est libidini. Quam iustius atque honestius communicas illa consorti, id est proximo, quam hosti? Et quidem si ex Sapientis consilio a uoluptatibus tuis auerteris , et iuxta doctrinam Apostoli uictu uestituque contentus , paulisper suspendere non grauaris amorem tuum a carnalibus desideriis, que  militant aduersus animam ; sane quod subtrahis hosti anime tue, consorti nature puto non grauaberis impertiri. Tunc amor tuus et temperans erit, et iustus, si quod propriis subtrahitur uoluptatibus, fratris necessitatibus non negetur. Sic amor carnalis efficitur et socialis, cum in commune protrahitur.

24. Si autem dum communicas proximo, forte tibi defuerint etiam necessaria, quid facies? Quid enim, nisi ut cum omni fiducia postules ab eo qui dat omnibus affluenter, et non improperat ; qui aperit manum suam, et implet omne animal benedictione?  Dubium siquidem non est, quod adsit libenter in necessariis, qui plerisque  et in superfluis non deest. Denique ait: Primum querite regnum Dei et iustitiam eius, et hec omnia adiicientur uobis . Sponte daturum se pollicetur necessaria, superflua restringenti, et proximum diligenti. Hoc quippe est primum querere regnum Dei, et aduersus peccati implorare tyrannidem, pudicitie potius ac sobrietatis subire iugum, quam regnare peccatum in tuo mortali corpore patiaris. Porro autem et hoc iustitie est, cum quo tibi est natura communis, nature quoque cum eo munus non habere diuisum.

25. Ut tamen perfecta iustitia sit diligere proximum,  Deum in causa haberi necesse est. Alioquin proximum pure diligere quomodo potest, qui in Deo non diligit? Porro in Deo diligere non potest, qui Deum non diligit. Oportet ergo Deum diligi prius, ut in Deo diligi possit et proximus. Facit ergo etiam se diligi Deus, qui et cetera bona facit. Facit autem sic. Qui naturam condidit, ipse et protegit. Nam et ita condita fuit, ut habeat iugiter necessarium protectorem, quem habuit et conditorem: ut que nisi per ipsum non ualuit esse, nec sine ipso ualeat omnino subsistere. Quod ne sane de se creatura ignoret, ac proinde sibi  superbe arroget beneficia creatoris, uult hominem idem conditor alto quidem salubrique consilio tribulationibus exerceri: ut cum defecerit homo, et subuenerit Deus,  dum homo liberatur a Deo, Deus ab homine, ut dignum est, honoretur. Hoc enim dicit: Inuoca me in die tribulationis, eruam te, et honorificabis me . Fit itaque hoc tali modo, ut homo animalis et carnalis, qui preter se neminem diligere nouerat, etiam Deum uel propter se amare incipiat, quod in ipso nimirum, ut sepe expertus est, omnia possit, que posse tamen prosit; et sine ipso possit nichil.



CAPUT IX. De secundo et tertio gradu amoris.

26. Amat ergo iam Deum, sed propter se interim adhuc, non propter ipsum. Est tamen quedam prudentia scire quid ex te, quid ex Dei adiutorio possis,  et ipsi seruare te infensum [id est inoffensum], qui te tibi seruat illesum. At si frequens ingruerit tribulatio, ob quam et frequens ad Deum conuersio fiat, et a Deo eque frequens liberatio consequatur; nonne, etsi 595 fuerit ferreum pectus, uel cor lapideum toties liberati, emolliri necesse est ad gratiam liberantis, quatenus Deum homo diligat, non propter se tantum, sed et propter ipsum? Ex occasione quippe frequentium necessitatum crebris necesse est interpellationibus Deum ab homine frequentari, frequentando gustari, gustando probari quam suauis est Dominus. Ita fit ut ad diligendum pure Deum plus iam ipsius gustata alliciat suauitas, quam urgeat nostra necessitas; ita ut exemplo Samaritanorum, dicentium mulieri que adesse Dominum  nuntiauerat, Iam non propter tuam loquelam credimus; ipsi enim audiuimus, et scimus quia ipse est uere Saluator mundi ; ita, inquam, et nos illorum exemplo carnem nostram alloquentes, dicamus merito: Iam non propter tuam necessitatem Deum diligimus; ipsi enim gustauimus et scimus quoniam suauis est Dominus. Est enim carnis quedam loquela necessitas, et beneficia que experiendo probat, gestiendo [al. gustando] renuntiat. Itaque sic affecto, iam de diligendo proximo implere mandatum, non erit difficile. Amat quippe ueraciter Deum, ac per hoc que Dei sunt. Amat caste, et casto non grauatur obedire mandato, castificans magis cor suum, ut scriptum est, in obedientia caritatis . Amat iuste, et mandatum iustum  libenter amplectitur. Amor iste merito gratus, quia gratuitus. Castus est, quia non impenditur uerbo, neque lingua, sed opere et ueritate. Iustus est, quoniam qualis suscipitur, talis et redditur. Qui enim sic amat, haud secus profecto, quam amatus est, amat; querens et ipse uicissim, non que sua sunt, sed que Iesu Christi, quemadmodum ille nostra, uel potius nos, et non sua quesiuit. Sic amat qui dicit: Confitemini Domino quoniam bonus . Qui Domino confitetur, non quoniam sibi bonus est, sed quoniam bonus est; hic uere diligit Deum propter Deum, et non propter seipsum. Non sic amat de quo dicitur: Confitebitur tibi cum benefeceris ei . Iste est tertius amoris gradus, quo iam propter se ipsum Deus diligitur.



CAPUT X. De quarto gradu amoris cum nec seipsum diligit homo nisi propter Deum.


27. Felix qui meruit ad quartum usque pertingere, quatenus nec seipsum diligat homo nisi propter Deum. Iustitia tua, Deus, sicut montes Dei . Amor iste mons est, et mons Dei excelsus. Reuera mons coagulatus, mons pinguis . Quis ascendet in montem Domini?  Quis dabit mihi pennas sicut columbe, et uolabo et requiescam?  Factus est in pace locus iste, et habitatio hec in Sion . Heu mihi quia incolatus meus prolongatus est!  Caro et sanguis, uas luteum, terrena inhabitatio quando capit hoc? quando  huiuscemodi experitur affectum, ut diuino debriatus amore animus, oblitus sui, factusque sibi ipsi tanquam uas perditum, totus pergat in Deum, et adherens Deo unus cum eo spiritus fiat . et dicat: Defecit caro mea et cor meum, Deus cordis mei, et pars mea Deus in eternum?  Beatum dixerim et sanctum, cui tale aliquid in hac mortali uita raro interdum, aut uel semel, et hoc ipsum raptim, atque unius uix momenti spatio experiri donatum est. Te enim quodammodo perdere, tanquam qui non sis, et omnino non sentire teipsum, et a teipso exinaniri, et pene annullari, celestis est conuersationis, non humane affectionis. Et si quidem e mortalibus quispiam ad illud raptim  interdum  et ad momentum admittitur, subito inuidet seculum nequam, perturbat diei malitia, corpus mortis aggrauat, sollicitat carnis necessitas, defectus corruptionis non sustinet, quodque his uiolentius est, fraterna reuocat caritas. Heu! redire in se, recidere in sua compellitur, et miserabiliter exclamare, Domine, uim patior, responde pro me : et illud, Infelix ego homo, quis 596 me liberabit de corpore mortis huius? 

28. Quoniam tamen Scriptura loquitur, Deum omnia fecisse propter semetipsum; erit profecto ut factura sese quandoque conformet et concordet Auctori. Oportet proinde in eumdem nos affectum quandocunque transire: ut quomodo Deus omnia  esse uoluit propter semetipsum, sic nos quoque nec nosipsos, nec aliud aliquid fuisse, uel esse uelimus, nisi eque propter ipsum, ob solam uidelicet ipsius uoluntatem, non nostram uoluptatem. Delectabit sane non tam nostra, uel sopita necessitas, uel sortita felicitas, quam quod eius in nobis, et de nobis uoluntas adimpleta uidebitur: quod et quotidie postulamus in oratione cum dicimus, Fiat uoluntas tua, sicut in celo, et in terra . O amor sanctus et castus! o dulcis et suauis affectio! o pura et defecata intentio uoluntatis! eo certe defecatior et purior, quo in ea de proprio nil iam admistum relinquitur: eo suauior et dulcior, quo totum diuinum est quod sentitur. Sic affici, deificari est. Quomodo stilla aque modica, multo infusa uino,  deficere a se tota uidetur, dum et saporem uini induit, et colorem; et quomodo ferrum ignitum et candens, igni simillimum fit, pristina propriaque forma exutum; et quomodo solis luce perfusus er in eamdem transformatur luminis claritatem, adeo ut non tam illuminatus, quam ipsum lumen esse uideatur: sic omnem tunc in sanctis humanam affectionem quodam ineffabili modo necesse erit a semetipsa liquescere, atque in Dei penitus transfundi uoluntatem. Alioquin quomodo omnia in omnibus erit Deus, si in homine de homine quidquam supererit? Manebit quidem substantia, sed in alia forma, alia gloria, aliaque potentia. Quando hoc erit? quis hoc uidebit? quis possidebit? Quando ueniam, et apparebo  ante faciem Dei?  Domine Deus  meus, tibi dixit cor meum, exquisiuit te facies mea; faciem tuam, Domine, requiram . Putas, uidebo templum sanctum tuum?

29. Ego puto non ante sane perfecte impletum iri, Diliges Dominum Deum tuum ex toto corde tuo, et ex tota anima tua, et ex tota uirtute tua ; quousque ipsum cor cogitare iam non cogatur de corpore, et anima eidem in hoc statu uiuificando et sensificando intendere desinat, et uirtus eiusdem releuata molestiis, in Dei potentia roboretur. Impossibile namque est  tota hec ex toto ad Deum colligere, et diuino infigere uultui, quandiu ea huic fragili et erumnoso corpori intenta et distenta necesse est subseruire  . Itaque in corpore spirituali et immortali, in corpore integro, placido, placitoque,  et per omnia subiecto spiritui, speret se anima quartum apprehendere amoris gradum, uel potius in ipso apprehendi: quippe quod Dei potentie est dare cui uult, non humane industrie assequi. Tunc, inquam, summum obtinebit facile gradum, cum in gaudium Domini sui promptissime et auidissime festinantem nulla iam retardabit carnis illecebra, nulla molestia conturbabit. Putamusne tamen hanc gratiam uel ex parte sanctos martyres assecutos, in illis uictoriosis corporibus adhuc constitutos? Magna uis prorsus amoris illas animas introrsum rapuerat, qua ita sua corpora foris exponere, et tormenta contemnere ualuerunt. At profecto doloris acerrimi sensus non potuit non turbare serenum,  etsi non perturbare.



CAPUT XI. Hec amoris perfectio non competit etiam solutis animabus beatorum, ante resurrectionem.


30. Quid autem iam solutas corporibus? Immersas ex toto credimus immenso illi pelago eterni luminis, et luminose eternitatis. Sed si  uelint sua corpora recepisse, aut certe recipere desiderent et sperent; liquet procul dubio necdum a seipsis penitus immutatas, quibus constat 597 necdum penitus deesse de proprio, quo uel modice intentio reflectatur. Donec ergo absorpta sit mors in uictoria, et noctis undique terminos lux perennis inuadat et occupet usquequaque, quatenus et in corporibus gloria celestis effulgeat; non possunt ex toto anime seipsas exponere, et transire in Deum,  nimirum ligate corporibus etiam tunc, etsi non uita uel sensu, certe affectu naturali, ita ut absque his nec uelint, nec ualeant consummari. Itaque ante restaurationem corporum non erit ille defectus animorum, qui perfectus et summus est ipsorum status: nec carnis iam sane consortium spiritus requireret, si absque illa consummaretur. Enim uero absque profectu anime nec ponitur corpus, nec resumitur. Denique pretiosa in conspectu Domini mors sanctorum eius . Quod si mors pretiosa, quid uita, et illa uita? Nec mirum, si corpus iam glorie conferre uidetur spiritui, quod et infirmum et mortale constat ipsi non mediocriter ualuisse. O quam uerum locutus est qui dixit, diligentibus Deum omnia cooperari in bonum . ualet  Deum diligenti anime corpus suum infirmum, ualet et mortuum, ualet et resuscitatum: primo quidem ad fructum penitentie, secundo ad requiem, postremo ad consummationem. Merito sine illo perfici non uult, quod in omni statu in bonum sibi subseruire persentit.

31. Bonus plane fidusque comes caro spiritui bono, que ipsum aut si onerat, iuuat; aut si non iuuat, exonerat; aut certe iuuat, et minime onerat. Primus status laboriosus, sed fructuosus: secundus otiosus, sed minime fastidiosus: tertius et gloriosus. Audi et sponsum in Canticis ad profectum hunc trimodum inuitantem. Comedite, inquit, amici, et bibite; et inebriamini, karissimi . Laborantes in  corpore uocat ad cibum: iam posito corpore quiescentes ad potum inuitat: resumentes corpora, etiam ut inebrientur impellit: quos et uocat carissimos, nimirum caritate plenissimos. Nam et in ceteris, quos non carissimos, sed amicos appellat, differentia est: ut hi quidem qui in carne adhuc grauati gemunt, cari habeantur pro caritate quam habent: qui uero iam soluti carnis compede sunt, eo sint cariores, quo et promptiores atque expeditiores facti ad amandum. Porro pre utrisque merito nominantur et sunt karissimi, qui recepta iam secunda stola, in corporibus utique cum gloria resumptis, tanto in Dei feruntur amorem liberiores et alacriores, quanto et de proprio nil iam residuum est, quod eos aliquatenus sollicitet uel retardet. Quod  quidem neuter sibi reliquorum statuum uindicat; cum et in priori corpus cum labore portetur, et in secundo quoque non sine proprietate aliqua desiderii exspectetur.

32. Primo ergo fidelis anima comedit panem suum, sed heu! in sudore uultus sui. In carne quippe manens adhuc ambulat per fidem, quam sane operari per dilectionem necesse est: quia si non operatur, mortua est. Porro ipsum opus cibus est, dicente Domino: Meus cibus est, ut faciam uoluntatem Patris mei . Dehinc carne exuta iam pane doloris non cibatur; sed uinum amoris, tanquam post cibum, plenius haurire permittitur, non purum tamen, sed quomodo sub sponsi nomine in Canticis dictum legitur: bibi uinum meum cum lacte meo  . uino enim diuini amoris etiam tunc anima suauitatem naturalis immiscet affectionis, qua resumere corpus suum, ipsumque glorificatum desiderat. Aestuat ergo iam tunc sancte caritatis potata uino, sed plane nondum usque ad ebrietatem: quoniam temperat interim ardorem illum huius lactis permistio. Ebrietas denique solet euertere mentes, atque omnino reddere immemores sui. At non ex toto sui oblita est, que adhuc de proprio corpore cogitat suscitando. Ceterum hoc adepto, quod solum utique deerat, quid iam impedit a se ipsa quodammodo abire, et ire totam in Deum, eoque sibi penitus dissimillimam fieri, quo Deo simillimam effici donatur? Tum demum ad crateram admissa sapientie, illam de qua legitur, Et calix meus 598 inebrians  quam preclarus est!  quid mirum iam si inebriatur ab ubertate domus Dei, cum nulla mordente cura de proprio, secura bibit purum et nouum illud cum Christo in regno Patris eius?

33. Hoc uero conuiuium triplex celebrat Sapientia, et ex una complet caritate, ipsa cibans laborantes, ipsa potans quiescentes, ipsa regnantes inebrians. Quomodo autem in conuiuio corporali ante cibus quam potus apponitur, quoniam et tali ordine natura requirit; ita et hic. Primo quidem ante mortem in carne mortali labores manuum nostrarum manducamus, cum labore quod glutiendum est masticantes: post mortem uero in uita spirituali  iam bibimus, suauissima quadam facilitate quod percipitur colantes: tandem rediuiuis corporibus in uita immortali inebriamur, mira plenitudine exuberantes. Hec pro eo quod sponsus in Canticis dicit: Comedite, amici, et bibite; et inebriamini, karissimi. Comedite ante mortem, bibite post mortem, inebriamini post resurrectionem. Merito iam karissimi, qui caritate inebriantur: et merito inebriati, qui ad nuptias Agni introduci merentur, edentes et bibentes super mensam illius in regno suo, quando sibi iam exhibet gloriosam Ecclesiam, non habentem maculam, neque rugam, aut aliquid huiusmodi . Tunc prorsus inebriat carissimos suos, tunc torrente uoluptatis sue potat : quoniam quidem in complexu illo  arctissimo et castissimo sponsi et sponse, fluminis impetus letificat ciuitatem Dei . Quod non aliud esse arbitror quam Dei Filium, qui transiens ministrat, quemadmodum ipse promisit : ut ex hoc iam iusti epulentur et exsultent in conspectu Dei, et delectentur in letitia . Hinc illa satietas sine fastidio: hinc insatiabilis illa sine inquietudine curiositas: hinc eternum illud atque inexplicabile desiderium, nesciens egestatem: hinc denique sobria illa ebrietas, uero, non mero ingurgitans, non madens uino, sed ardens Deo. Ex hoc iam quartus ille amoris gradus perpetuo possidetur, cum summe, et solus diligitur Deus: quia nec nos ipsos iam nisi propter ipsum diligimus, ut sit ipse premium amantium se, premium eternum  amantium in eternum.



CAPUT XII. De caritate ex epistola ad Cartusianos scripta.

34. Memini me dudum ad sanctos fratres Cartusienses scripsisse epistolam, ac de his ipsis in ea gradibus inter cetera disseruisse . Forte autem alia ibi, etsi non aliena, de caritate locutus sum; et ob hoc quedam illorum huic [al. huius] quoque sermoni subiungere non inutile duco: presertim cum facilius ad manum habeam transcribere iam dictata, quam noua iterum dictare. Illa, inquam, uera et sincera est caritas, et omnino de corde puro, et conscientia bona, et fide non ficta fatenda est procedere, qua proximi bonum, eque ut nostrum,  diligimus. Nam qui magis, aut certe solum diligit suum, conuincitur non caste diligere bonum, quod utique propter se diligit, non propter ipsum. Et hic talis non potest obedire prophete, qui ait: Confitemini Domino, quoniam bonus . Confitetur quidem, quia fortasse bonus est sibi, non autem quoniam bonus est in se. Quapropter nouerit in se dirigi illud ab eodem propheta opprobrium: Confitebitur tibi, cum benefeceris ei . Est qui confitetur Domino quoniam potens est, et est qui confitetur quoniam sibi bonus est, et item qui confitetur quoniam simpliciter bonus est. Primus seruus est, et timet sibi; secundus, mercenarius, et cupit sibi; tertius, filius, et defert patri. Itaque et qui timet, et cupit, utrique pro se agunt. Sola que  in filio est caritas, non querit que sua sunt . Quamobrem puto de illa dictum, Lex Domini immaculata, conuertens animas : quod sola uidelicet sit, que ab amore sui et mundi conuertere possit animum, et in Deum dirigere. Nec timor quippe, nec amor priuatus conuertunt animam. Mutant interdum uultum, uel actum; affectum nunquam. Facit quidem nonnunquam 599 etiam seruus opus Dei: sed quia non sponte, in sua adhuc duritia permanere cognoscitur. Facit et mercenarius: sed quia non gratis, propria trahi cupiditate conuincitur. Porro ubi proprietas, ibi singularitas, ibi angulus: ubi uero angulus, ibi sine dubio sordes siue rubigo. Sit itaque seruo sua lex, timor ipse quo constringitur; sit sua mercenario cupiditas, qua et  ipse arctatur, quando tentatur abstractus et illectus. Sed harum nulla, aut sine macula est, aut animas conuertere potest. Charitas uero conuertit animas, quas facit et uoluntarias.

35. Porro in eo eam dixerim immaculatam, quod nil sibi de suo retinere consueuit. Cui nempe de proprio nichil est, totum profecto quod habet, Dei est: quod autem Dei est, immundum esse non potest. Lex ergo Domini immaculata, caritas est: que non quod sibi utile est, querit, sed quod multis. Lex autem Domini, dicitur, siue quod ipse ex ea uiuat, siue quod eam nullus, nisi eius dono possideat. Nec absurdum uideatur, quod dixi etiam Deum uiuere ex lege: cum non alia quam caritate dixerim. Quid uero in summa et beata illa Trinitate  summam et ineffabilem illam conseruat unitatem, nisi caritas? Lex est ergo, et lex Domini, caritas, que Trinitatem in unitate quodammodo cohibet, et colligat in uinculo pacis. Nemo tamen me estimet caritatem hic accipere qualitatem, uel aliquod accidens , sed substantiam illam diuinam: quod utique nec nouum, nec insolitum est, dicente Ioanne, Deus caritas est . Dicitur ergo recte et caritas, et Deus, et Dei donum. Itaque caritas dat caritatem, substantiua accidentalem. Ubi dantem significat, nomen substantie est: ubi donum, qualitatis. Hec est lex eterna, creatrix et gubernatrix uniuersitatis. Siquidem in pondere,  et mensura, et numero per eam facta sunt uniuersa, et nichil sine lege relinquitur, cum ipsa quoque lex omnium sine lege non sit, non tamen alia quam se ipsa: qua et seipsam etsi non creauit, regit tamen.



CAPUT XIII. De lege proprie uoluntatis et cupiditatis, seruorum et mercenariorum.

36. Ceterum seruus et mercenarius habent legem, non a Domino, sed quam ipsi sibi fecerunt: ille Deum non amando, iste plus aliud amando. Habent, inquam, legem non Domini, sed suam; illi tamen, que Domini est, subiectam. Et quidem suam sibi quisque legem facere potuerunt: non tamen eam incommutabili eterne legis ordini subducere potuerunt. Tunc  autem dixerim quemque sibi fecisse suam legem, quando communi et eterne legi propriam pretulit uoluntatem, peruerse utique uolens suum imitari Creatorem: ut sicut ipse sibi lex, suique iuris est, ita is quoque se ipsum regeret, et legem sibi suam faceret uoluntatem. Graue utique et importabile iugum super omnes filios Adam, heu! inclinans et incuruans ceruices nostras, adeo ut uita nostra inferno appropinquarit . Infelix ego homo, quis me liberabit de corpore mortis huius?  quo utique premor, et pene opprimor, ita ut nisi quia Dominus adiuuit me, paulo minus habitasset in inferno anima mea . Sub hoc onere grauatus gemebat qui dicebat: Quare me posuisti contrarium tibi, et factus sum mihimet ipsi  grauis? Ubi dixit, Factus sum mihimet ipsi grauis, ostendit quod lex ipse sibi esset, nec alius hoc quam sibi ipse fecisset. Quod autem loquens Deo, premisit, Posuisti me contrarium tibi; Dei se tamen non effugisse legem indicauit. Hoc quippe ad eternam iustamque Dei legem pertinuit, ut qui a Deo noluit suauiter regi, penaliter a seipso regeretur: quique sponte iugum suaue et onus leue caritatis abiecit, proprie uoluntatis onus importabile sustineret inuitus. Miro itaque et iusto modo eterna lex fugitiuum suum et posuit sibi [al. eidem ipsi] contrarium, et retinuit subiectum: dum uidelicet nec iustitie 600 pro meritis legem euasit; nec tamen cum Deo in sua luce, in sua requie, in sua gloria remansit, subiectus potestati, et submotus felicitati. Domine  Deus meus, cur non tollis peccatum meum, et quare non aufers iniquitatem meam?  ut abiecta graui sarcina proprie uoluntatis, sub leui onere caritatis respirem; nec iam seruili timore cercear, nec mercenaria cupiditate illiciar: sed agar spiritu tuo, spiritu libertatis, quo aguntur filii tui, qui testimonium reddat spiritui meo, quod et ego sim unus ex filiis , dum eadem mihi lex fuerit que et tibi; et sicut tu es, ita et ipse sim in hoc mundo. Hi siquidem, qui hoc faciunt quod ait Apostolus, Nemini quidquam debeatis, nisi ut inuicem diligatis ; procul dubio sicut Deus est, et ipsi sunt in hoc mundo: nec serui aut mercenarii sunt, sed filii.



CAPUT XIu. De lege caritatis filiorum.


37. Itaque nec filii sunt sine lege, nisi forte aliquis aliter sentiat propter hoc quod scriptum est: Iustis non est lex posita . Sed sciendum, quod alia est lex promulgata a spiritu seruitutis in timore; alia a spiritu libertatis data in suauitate. Nec sub illa coguntur esse filii; nec sine ista esse patiuntur. uis audire quia iustis non est lex posita? Non accepistis, ait, spiritum seruitutis iterum in timore. uis audire quod tamen sine lege caritatis non sint? Sed accepistis, inquit, spiritum adoptionis filiorum . Denique audi iustum utrumque de se fatentem, et quod non sit sub lege, nec  tamen sit sine lege. Factus sum, inquit, his qui sub lege erant, quasi sub lege essem; cum ipse non essem sub lege: his qui sine lege erant, tanquam sine lege essem; cum sine lege Dei non essem, sed in lege essem Christi . Unde apte non dicitur, Iusti non habent legem, aut, Iusti sunt sine lege: sed, Iustis non est lex posita; hoc est, non tanquam inuitis imposita, sed uoluntariis eo liberaliter data, quo suauiter inspirata. Unde et pulchre Dominus, Tollite, ait, iugum meum super uos : ac si diceret, Non impono inuitis, sed uos tollite si uultis; alioquin non requiem, sed laborem inuenietis animabus uestris.

38. Bona itaque lex caritas, et suauis: que non solum leuiter suauiterque portatur, sed etiam seruorum  et mercenariorum leges portabiles ac leues reddit, quas utique non destruit, sed facit ut impleantur, dicente Domino: Non ueni legem soluere, sed adimplere . Illam temperat, istam ornat, utramque leuigat. Nunquam erit caritas sine timore, sed casto: nunquam sine cupiditate, sed ordinata. Implet ergo caritas legem serui, cum infundit deuotionem: implet et mercenarii, cum ordinat cupiditatem. Porro timori permista deuotio ipsum non annullat, sed castificat. Pena tantum tollitur, sine qua esse non potuit dum fuit seruilis; et timor manet in seculum seculi castus et filialis. Nam quod legitur, Perfecta caritas foras mittit timorem ; pena intelligenda est, que seruili, ut diximus, nunquam deest timori, illo scilicet genere locutionis,  quo sepe causa ponitur pro effectu. Deinde cupiditas tunc recte a superueniente caritate ordinatur, cum mala quidem penitus respuuntur, bonis uero meliora preferuntur, nec bona nisi propter meliora appetuntur. Quod cum plene per Dei gratiam assecutum fuerit, diligetur corpus, et uniuersa corporis bona tantum propter animam, anima propter Deum, Deus autem propter seipsum.



CAPUT Xu. De quatuor gradibus amoris, et felici statu patrie celestis.

39. uerumtamen quia carnales sumus, et de carnis concupiscentia nascimur, necesse est ut cupiditas uel amor noster a carne incipiat; que si recto ordine dirigitur, quibusdam suis gradibus duce gratia  proficiens, spiritu tandem consummabitur: quia non prius quod spirituale, sed quod animale, deinde quod 601 spirituale . Et prius necesse est portemus imaginem terrestris, deinde celestis. In primis ergo diligit seipsum homo propter se; caro quippe est, et nil sapere ualet preter se. Cumque se uidet per se non posse subsistere, Deum quasi sibi necessarium incipit per fidem inquirere, et diligere. Diligit itaque in secundo gradu Deum, sed propter se, non propter ipsum. At uero cum ipsum ceperit occasione proprie necessitatis colere et frequentare, cogitando, legendo, orando, obediendo, quadam huiuscemodi familiaritate paulatim sensimque Deus innotescit, consequenter et dulcescit:  et sic gustato quam suauis est Dominus, transit ad tertium gradum, ut diligat Deum, non iam propter se, sed propter ipsum. Sane in hoc gradu diu statur: et nescio si a quoquam hominum quartus in hac uita perfecte apprehenditur, ut se scilicet diligat homo tantum propter Deum. Asserant hoc si qui experti sunt: mihi, fateor, impossibile uidetur. Erit autem procul dubio, cum introductus fuerit seruus bonus et fidelis in gaudium Domini sui , et inebriatus ab ubertate domus Dei . Quasi enim miro quodam modo oblitus sui, et a se penitus uelut deficiens, totus perget in Deum: et deinceps adherens ei, unus cum eo spiritus erit . Arbitror hoc sensisse Prophetam cum diceret: Introibo in potentias Domini;  Domine, memorabor iustitie tue solius . Sciebat profecto cum introiret in spirituales potentias Domini, exutum se iri uniuersis carnis infirmitatibus: ut iam nil de carne haberet cogitare, sed totus in spiritu memoraretur iustitie Domini solius.

40. Tunc pro certo singula Christi membra dicere poterunt de se, quod Paulus aiebat de capite: Etsi cognouimus secundum carnem Christum, sed nunc iam non nouimus . Nemo ibi se cognoscet secundum carnem: quia caro et sanguis regnum Dei non possidebunt. Non quod carnis illic substantia futura non sit; sed quod carnalis omnis necessitudo sit defutura, carnisque amor amore spiritus absorbendus; et infirme, que nunc sunt, humane affectiones in diuinas quasdam habeant commutari. Tunc  sagena caritatis, que nunc tracta per hoc mare magnum et spatiosum ex omni genere piscium congregare non desinit, cum perducta ad littus fuerit, malos foras mittens, bonos solummodo retinebit . Siquidem in hac uita ex omni genere piscium intra sinum sue latitudinis caritatis rete concludit: ubi se pro tempore omnibus conformans, omniumque in se siue aduersa, siue prospera traiiciens, ac sua quodammodo faciens, non solum gaudere cum gaudentibus, sed etiam flere cum flentibus  consueuit . Sed cum peruenerit ad littus, uelut malos pisces omne quod triste patitur, foras mittens, sola que placere et iucunda esse poterunt, retinebit. Nunquid enim tunc, uerbi gratia, Paulus aut infirmabitur cum infirmis, aut uretur pro scandalizatis , ubi scandala et infirmitas procul erunt? Aut certe lugebit eos qui non agent [al. habent] penitentiam , ubi certum est nec peccantem fore, nec penitentem? Absit autem ut uel eos qui ignibus eternis cum diabolo et angelis eius deputandi sunt, plangat et defleat in illa ciuitate, quam fluminis impetus letificat, cuius et diligit Dominus portas super omnia tabernacula Iacob: quod uidelicet in tabernaculis, etsi quandoque gaudetur de uictoria, laboratur tamen in  pugna, et plerumque periclitatur de uita: in illa autem patria nulla prorsus admittatur aduersitas siue tristitia, quemadmodum de illa canitur, Sicut letantium omnium habitatio est in te : et rursum, Letitia sempiterna erit eis . Denique quomodo misericordie recordabitur, ubi memorabitur iustitie Dei solius? Proinde ubi iam non erit miserie locus, aut misericordie tempus; nullus profecto esse poterit miserationis affectus.





S. BERNARDI ABBATIS DE GRATIA ET LIBERO ARBITRIO TRACTATUS, AD GUILLELMUM ABBATEM SANCTI-THEODERICI.





602 ADMONITIO IN OPUSCULUM IX.

Hoc opusculum Bernardus ante annum 1128 composuit, id est ante annum etatis sue tricesimum octauum. Agit de Gratia et Libero Arbitrio, ex occasione cuiusdam collationis cum homine nescio quo, cui sanctus Doctor nimium gratie tribuisse uisus fuerat, quasi nichil reliqui libero arbitrio faceret in actibus humanis. Precipuus ergo libri scopus est, que sint gratie, que liberi arbitrii partes in negotio salutis. Hic multa docentur de libero arbitrio Dei, angeli, et hominis, integri, lapsi, et beati: item de gratia primi hominis ante et post lapsum. Paruus liber, sed qui plus succi et solide doctrine contineat, quam magna librorum uolumina, que de hoc theologico argumento pertractant. Stilus uegetus, uiuaci ingenio et lumine plenus: uerba propria et materie accommoda; oratio facilis, non arte quesita, sed quasi naturalis; non obesa et exilis, sed pinguis et neruosa: elegans, concinna, et iucunda; non triuialibus schole uerbis languens, non barbara, aut inculta. Non ita pressa, ut parce et guttatim fluat; nec tamen ita profusa, ut torrentis instar, quasi rupto aggere et siccato alueo, erumpat: sed pari tenore et graui maiestate equaliter profluens, fontem indicat indeficientem, qui non ex alieno plenus sit, sed ex proprio, imo ex Dei dono, atque ex continua Scripture meditatione, presertim Apostoli, n. 48. De isto opusculo Gaufridus in libro tertio de uita Bernardi, capite octauo, agens: »Quam non ingratus,« inquit, »gratie Dei, ex his liquet, que de Gratia et Libero Arbitrio, tam fideliter, quam subtiliter disputauit.« Nec pretermittenda uerba epistole quinquagesime secunde, ad Haimericum cardinalem, que sub annum 1128 scripta est: »Quesiuit a me prefatus episcopus« Gaufridus Carnotensis »aliqua ex nostris Opusculis que uobis mitteret: sed non fuit ad manum, quod uestro dignum crederem studio. Libellum tamen de Gratia et Libero Arbitrio nuper edidi: illum uobis libenter mittam, cum uos uelle cognouero.« Directus est libellus Guillelmo Sancti-Theoderici abbati, singulari Bernardi amico, ad quem Apologia superius edita, et epistole complures. Nullam capitum diuisionem habent codices antiquiores, sed recentiores. uulgatum et receptam satius retinere uisum est.



603 PRAEFATIO.


Domno GUILLELMO abbati Sancti-Theoderici, frater BERNARDUS.

Opusculum de gratia et Libero Arbitrio, quod illa, qua scitis, occasione nuper aggressus sum; eadem gratia [al. Deo] adiuuante peregi ut potui. uereor au tem, ne aut grandia minus digne locutus inueniar, aut pertractata a pluribus superfluo retractasse. Proinde illud legite primus, et si iudicatis, solus: ne si proferatur in medium, magis forte scriptoris publicetur temeritas, quam lectoris edificetur caritas. Quod si palam fieri utile probaueritis, tunc si quid obscurius dictum aduerteritis, quod in re obscura, seruata congrua breuitate, dici planius potuisset, non sit uobis pigrum aut emendare per uos, aut mihi resignare  emendandum, si fraudari non uultis promissione illa Sapientie, que ait: Qui elucidant me, uitam eternam habebunt .



CAPUT PRIMUM. Ad boni operis meritum, una cum gratia Dei, concurrere liberi arbitrii consensum

1. Loquente me coram aliquando, et Dei in me gratiam commendante, quod scilicet ab ipsa me in bono et preuentum agnoscerem, et prouehi sentirem, et sperarem perficiendum: Quid tu ergo, ait unus ex circumstantibus, operaris; aut quid mercedis speras uel premii, si totum facit Deus? Quid enim, inquam, tu consulis? Da, inquit, gloriam Deo, qui gratis te preuenit, excitauit, initiauit; et uiue digne  de cetero, quo te probes et perceptis beneficiis non ingratum, et percipiendis idoneum. Et ego: Bonum, inquam, consilium das, sed si dederis et posse teneri. Siquidem non est eiusdem facilitatis scire quid faciendum sit, et facere: quoniam et diuersa sunt, ceco ducatum, ac fesso prebere uehiculum. Non quicunque ostendit uiam, prebet etiam uiaticum itineranti. Aliud illi exhibet qui facit ne deuiet; et aliud qui prestat ne deficiat in uia. Ita nec quiuis doctor, statim et dator erit boni quodcunque docuerit. Porro duo mihi sunt necessaria, doceri ac iuuari. Tu homo recte quidem consulis ignorantie: sed, si uerum sentit Apostolus, Spiritus adiuuat infirmitatem nostram . Imo uero qui mihi per os tuum ministrat consilium, ipse necesse est ministret  et per suum Spiritum adiutorium, quo ualeam implere quod consulis. Ecce enim iam ex eius munere uelle adiacet mihi, perficere autem non inuenio ; sed nec aliquando me inuenturum confido, nisi qui dedit uelle, det et perficere pro bona uoluntate . Ubi ergo, ais, sunt merita nostra; aut ubi est spes nostra? Audi, inquam: Non ex operibus iustitie que fecimus nos, sed secundum suam misericordiam saluos nos fecit . Quid enim? Tu forte putaueras tua te creasse merita, tua posse saluari iustitia, qui nec saltem Dominum Iesum dicere potes nisi in Spiritu sancto ? Itane oblitus es quis dixerit: Sine me nichil potestis facere?  et: Neque currentis, neque uolentis, sed miserentis est Dei? 

 2. Quid igitur agit, ais, liberum arbitrium? Breuiter respondeo: Saluatur. Tolle liberum arbitrium, et non erit quod saluetur: tolle gratiam, non erit unde saluetur. Opus hoc sine duobus effici non potest: uno a quo fit; altero cui, uel in quo fit. Deus auctor est 604 salutis, liberum arbitrium tantum capax: nec dare illam, nisi Deus; nec capere ualet, nisi liberum arbitrium. Quod ergo a solo Deo, et soli datur libero arbitrio; tam absque consensu esse [al. effici] non potest accipientis, quam absque gratia dantis. Et ita gratie operanti salutem cooperari dicitur liberum arbitrium, dum consentit, hoc est dum saluatur. Consentire enim saluari est. Proinde pecoris spiritus salutem huiuscemodi minime capit,  eo quod illi uoluntarius consensus desit, quo saluanti uidelicet Deo placide obtemperet, siue iubenti acquiescendo, siue pollicenti credendo, siue reddenti gratias agendo. Enim uero aliud est uoluntarius consensus, aliud naturalis appetitus. Posterior quippe nobis communis est cum irrationalibus: nec ualet consentire spiritui, carnis irretitus illecebris. Et fortassis ipse est, qui alio nomine ab Apostolo sapientia carnis appellatur, ubi ait: Sapientia carnis inimica est Deo: legi enim Dei non est subiecta, nec enim potest . Hunc ergo, ut dixi, communem habentes cum bestiis, consensus uoluntarius nos discernit. Est enim habitus animi, liber sui. Siquidem non cogitur, non extorquetur. Est quippe uoluntatis, non necessitatis; nec negat se, nec prebet  cuiquam, nisi ex uoluntate. Alioquin si compelli ualet inuitus, uiolentus est, non uoluntarius. Ubi autem uoluntas non est, nec consensus. Non enim est consensus, nisi uoluntarius. Ubi ergo consensus, ibi uoluntas. Porro ubi uoluntas, ibi libertas. Et hoc est quod dici puto liberum arbitrium.



CAPUT II. Quid liberum arbitrium, seu in quo consistat libertas.

3. Sed ut manifestius fiat quod dicitur, et competentius ad id quod uolumus ueniamus, paulo altius estimo repetendum. In rebus naturalibus [al. materialibus] non est id uita, quod sensus; non sensus, quod appetitus; nec ille, quod consensus. Quod ex singulorum definitionibus clarius elucebit. Est enim in quolibet corpore uita, internus ac naturalis  motus, uigens tantum intrinsecus. Sensus uero, uitalis in corpore motus, uigens et extrinsecus. Appetitus autem naturalis, uis in animante, mouendis auide sensibus attributa. uerum consensus, nutus est uoluntatis spontaneus, uel certe  habitus animi, liber sui. Porro uoluntas est motus rationalis, et sensui presidens, et appetitui. Habet sane, quocunque se uoluerit, semper rationem comitem, et quodammodo pedissequam: non quod semper ex ratione, sed quod nunquam absque ratione moueatur, ita ut multa faciat per ipsam contra ipsam, hoc est quasi per eius ministerium, contra eius consilium siue iudicium. Unde est illud: Prudentiores sunt filii huius  seculi filiis lucis in generatione sua ; et rursum: Sapientes sunt ut faciant mala . Neque enim prudentia seu sapientia inesse creature potest, uel in malo, nisi utique per rationem.

4. Est uero ratio data uoluntati ut instruat illam, non destruat. Destrueret autem, si necessitatem ei ullam imponeret, quominus libere pro arbitrio sese uolueret, siue in malum consentiens appetitui, aut nequam spiritui; ut sit animalis, non percipiens, uel certe et persequens ea que sunt spiritus Dei: siue ad bonum gratiam sequens, et fiat spiritualis; que omnia diiudicans, ipsa a nemine iudicetur. Si, inquam, horum quodlibet prohibente ratione uoluntas non posset, 605 uoluntas iam non esset. Ubi quippe necessitas, iam non uoluntas. Quod si ex  necessitate, et absque consensu proprie uoluntatis, iusta, iniustaue fieri possent  ; rationalis creatura, aut misera profecto esse nulla ratione deberet; aut beata penitus non posset, cui nimirum in utrauis parte id deesset, quod solum in ea miserie, siue beatitudinis capax est, id est uoluntas. Cetera siquidem, que supra memorata sunt, uita, sensus, uel appetitus, nec miserum per se faciunt, nec beatum. Alioquin et arbores ex uita, et pecudes etiam ex reliquis duobus, uel miserie possent esse obnoxie, uel idonee beatitudini: quod omnino impossibile est. Communem itaque habentes, uitam quidem cum arboribus, sensum uero et appetitum, et eque uitam  cum pecoribus; id quod dicitur uoluntas, nos ab utrisque discernit. Cuius uoluntatis consensus, utique uoluntarius, non necessarius, dum aut iustos probat, aut iniustos, etiam merito beatos facit uel miseros. Is ergo talis consensus ob uoluntatis inamissibilem libertatem, et rationis quod secum semper et ubique portat, indeclinabile iudicium, non incongrue dicetur, ut arbitror, liberum arbitrium, ipse liber sui propter uoluntatem, ipse iudex sui propter rationem. Et merito libertatem comitatur iudicium: quoniam quidem quod liberum sui est, profecto ubi peccat, ibi se iudicat. Est autem iudicium, quia iuste profecto, si peccat, patitur quod nolit, qui non peccat nisi uelit.

5. Ceterum quod sui liberum non esse cognoscitur,  quo pacto uel bonum ei, uel malum imputatur? Excusat nempe utrumque necessitas. Porro ubi necessitas est, libertas non est: ubi libertas non est, nec meritum, ac per hoc nec iudicium. Excepto sane per omnia originali peccato, quod aliam constat habere rationem. De cetero quidquid hanc non habet uoluntarii consensus libertatem, procul dubio et merito caret, et iudicio. Proinde uniuersa que sunt hominis, preter solam uoluntatem, ab utroque libera sunt, quia sui libera non sunt. uita, sensus, appetitus, memoria, ingenium, et si qua talia sunt, eo ipso subiacent necessitati, quo non plene subdita sunt uoluntati. Ipsam uero quia impossibile est de se ipsa sibi non obedire , etiam impossibile est sua priuari libertate. Potest quidem mutari uoluntas, sed nonnisi in aliam uoluntatem, ut nunquam amittat libertatem. Tam ergo non potest priuari illa, quam nec se ipsa. Si poterit homo aliquando, aut nichil omnino uelle, aut uelle aliquid, et non uoluntate; poterit et carere libertate uoluntas. Hinc est quod insanis, infantibus, itemque dormientibus, nichil quod faciant, uel bonum, uel malum, imputatur: quia nimirum sicut sue non sunt compotes rationis, sic nec usum retinent proprie uoluntatis, ac per hoc nec iudicium libertatis. Cum igitur uoluntas nil liberum habeat nisi se, merito non iudicatur nisi ex se. Siquidem nec tardum ingenium,  nec labilis memoria, nec inquietus appetitus, nec sensus obtusus, nec uita languens, reum per se statuunt hominem, sicut nec contraria innocentem; et hoc non ob aliud, nisi quia hec necessarie, ac preter uoluntatem posse prouenire probantur.



CAPUT III. Triplicem esse libertatem, Nature, Gratie, Glorie.

6. Sola ergo uoluntas, quoniam pro sui ingenita libertate, aut dissentire sibi, aut preter se in aliquo consentire, nulla ui, nulla cogitur necessitate; non immerito iustam uel iniustam, beatitudine seu miseria dignam ac capacem creaturam constituit; prout scilicet iustitie, iniustitieue consenserit. Quapropter  huiusmodi uoluntarium liberumque consensum, ex quo et omne sui  constat pendere 606 iudicium; puto non incongrue id esse, ut supra definiuimus, quod solet liberum arbitrium appellari: ut liberum ad uoluntatem, arbitrium referatur ad rationem. Sed sane liberum, non illa libertate, de qua dicit Apostolus: Ubi spiritus Domini, ibi libertas . Est enim illa libertas a peccato, sicut alibi dicit: Cum enim serui essetis peccati, liberi fuistis iustitie. Nunc autem liberati a peccato, serui autem facti Deo, habetis fructum uestrum in sanctificationem, finem uero uitam eternam . Quis uero in carne peccati a peccato sibi uindicat libertatem? Hac ergo libertate dictum merito nequaquam opinor liberum  arbitrium. Est item libertas a miseria, de qua itidem Apostolus: Et ipsa, inquit, creatura liberabitur a seruitute corruptionis in libertatem glorie filiorum Dei . Sed nunquid et istam sibi quispiam in hac mortalitate presumit? Et hac itaque liberum nominari arbitrium non immerito abnuimus. Est uero, quam magis ei congruere arbitror libertatem, quam dicere possumus a necessitate, eo quod necessarium uoluntario contrarium esse uideatur: siquidem quod ex necessitate fit, iam non est ex uoluntate, et e conuerso similiter.

7. Cum igitur, prout interim potuit occurrere nobis, triplex sit nobis proposita libertas, a peccato, a miseria, a necessitate; hanc ultimo loco positam contulit nobis in conditione natura, in primam restauramur  a gratia, media nobis reseruatur in patria. Dicatur igitur prima libertas Nature; secunda, Gratie; tertia, uite uel Glorie. Primo nempe in liberam uoluntatem ac uoluntariam libertatem conditi sumus, nobilis Deo creatura: secundo reformamur in innocentiam, noua in Christo creatura: tertio sublimamur in gloriam, perfecta in spiritu creatura. Prima ergo libertas habet multum honoris; secunda, plurimum etiam uirtutis; nouissima, cumulum iucunditatis. Ex prima quippe prestamus ceteris animantibus; in secunda carnem, per tertiam mortem subiicimus. uel certe sicut in prima subiecit Deus sub pedibus nostris oues et boues et pecora campi: ita quoque per secundam  spirituales bestias huius eris, de quibus dicitur, Ne tradas bestiis animas confitentes tibi , prosternit eque et conterit sub pedibus nostris: in ultima tandem nos ipsos nobis plenius submissurus per uictoriam corruptionis et mortis, quando scilicet nouissima destruetur mors, et nos transibimus in libertatem glorie filiorum Dei: qua libertate Christus nos liberabit, cum nos utique tradet  regnum Deo et Patri. De hac enim, et item de illa quam diximus a peccato, puto quod Iudeis aiebat: Si uos Filius liberauerit, uere liberi eritis . Liberum arbitrium liberatore indigere significabat: sed plane qui illud liberaret non a necessitate, quam, uoluntas  cum esset, penitus non nouerat; sed a peccato, in quod tam libere, quam uoluntarie corruerat; simulque a pena peccati, quam incautum incurrerat, inuitumque ferebat: quo utroque malo liberari omnino non poterat, nisi per illum, qui solus hominum factus est inter mortuos liber , liber uidelicet a peccato inter peccatores.

8. Solus namque inter filios Adam libertatem sibi uindicat a peccato, qui peccatum non fecit, nec inuentus  est dolus in ore eius . Porro et a miseria, que est pena peccati, habuit nichilominus libertatem, sed potentia, non actu. Nemo quippe tollebat animam eius ab eo, sed ipse ponebat eam . Denique, teste propheta: Oblatus est quia ipse uoluit ; sicut et cum uoluit natus ex muliere, factus sub lege, ut eos qui sub lege erant redimeret . Fuit itaque et ipse sub lege miserie: sed fuit quia uoluit, ut liber inter miseros et peccatores utrumque iugum fraternis a ceruicibus excuteret. Habuit itaque totas tres libertates, primam ex humana simul et diuina natura, reliquas ex diuina potentia. Quarum duas posteriores utrum et primus homo in paradiso habuerit, uel quomodo et quatenus eas habuerit, postea  uidebimus.



607 CAPUT Iu. Qualis libertas competat animabus sanctis carne solutis: queue Deo, et omni creature rationali communis.

9. Hoc autem indubitanter sciendum, utramque plenam atque perfectam perfectis inesse animabus carne solutis, cum Deo pariter et Christo eius, atque Angelis supercelestibus. Nam sanctis animabus, etsi necdum corpora receperunt, deest quidem de gloria; sed nichil prorsus inest de miseria. uerum libertas a necessitate eque et indifferenter Deo, uniuerseque tam male, quam bone rationali conuenit creature. Nec peccato, nec miseria amittitur, uel minuitur; nec maior in iusto est, quam in peccatore,  nec plenior in angelo, quam in homine  . Quomodo namque ad bonum per gratiam conuersus humane uoluntatis consensus, eo libere bonum, et in bono liberum hominem facit, quo uoluntarius efficitur, non inuitus pertrahitur: sic sponte deuolutus in malum, in malo nichilominus tam liberum, quam spontaneum constituit, sua utique uoluntate  ductum, non aliunde coactum ut malus sit. Et sicut celestis angelus, aut etiam Deus ipse, permanet libere bonus, propria uidelicet uoluntate, non aliqua extrinseca necessitate: sic profecto diabolus eque libere in malum et corruit, et persistit, suo utique uoluntario nutu, non alieno impulsu. Manet ergo libertas uoluntatis, ubi etiam fit captiuitas mentis, tam plena quidem in malis, quam in bonis, sed in bonis ordinatior; tam integra quoque pro suo modo in creatura, quam in Creatore, sed in illo potentior.

10. Quod autem homines solent conqueri, et dicere: uolo habere bonam uoluntatem, et non possum; nequaquam huic prescribit libertati, ut quasi uim aut necessitatem in hac parte uoluntas patiatur:  sed plane illa libertate, que dicitur a peccato, se carere testantur. Nam qui uult habere bonam uoluntatem, probat se habere uoluntatem: non enim uult habere bonam, nisi per uoluntatem. Quod si uoluntatem, et libertatem; sed libertatem a necessitate, non a peccato. Nempe ut non ualeat, cum uelit, habere bonam, sentit quidem sibi deesse libertatem, sed profecto libertatem a peccato, quo utique dolet premi, non peremi, uoluntatem. Quanquam iam procul dubio utcunque bonam habet, ubi habere uult. Bonum quippe est quod uult; nec posset bonum uelle, nisi bona uoluntate: sicut nec uelle malum, nisi mala uoluntate. Cum bonum uolumus, bona est uoluntas: cum malum uolumus, mala est  uoluntas. Utrobique uoluntas, et ubique libertas: cedit siquidem uoluntati necessitas. Cum autem non ualemus quod uolumus; sentimus quidem ipsam quodammodo libertatem peccato esse captiuam, uel miseram, non tamen amissam.

11. Ex hac ergo tantum libertate, qua liberum est uoluntati se ipsam iudicare: uel bonam, si bono; uel malam, si malo consenserit , liberum arbitrium credimus nominari. Nam ex illa que dicitur a peccato, congruentius forsitan liberum consilium; et item ex illa que dicta est a miseria, liberum potius complacitum posset dici, quam liberum arbitrium. Arbitrium quippe iudicium est. Sicut uero iudicii est discernere quid liceat, uel quid non  liceat: sic profecto consilii probare quid expediat, uel non expediat: sic complaciti quoque experiri quid libeat, uel non libeat. Utinam tam libere nobis consuleremus, quam libere de nobis iudicamus! ut quemadmodum libere per iudicium licita illicitaque decernimus; ita per consilium et licita, tanquam commoda, nobis eligere; et illicita, tanquam noxia, respuere 608 liberum haberemus. Iam enim non solum liberi arbitrii, sed et liberi procul dubio consilii, ac per hoc et a peccato liberi essemus. Sed quid si totum, solumque quod expediret uel liceret, etiam liberet? Nonne liberi quoque esse complaciti merito diceremur, quippe qui ab omni proinde, quod displicere potest, hoc est ab omni nos miseria, liberos sentiremus? Nunc autem cum multa per iudicium  uel admittenda, uel omittenda esse decernamus, que tamen per consilium nequaquam pro iudicii rectitudine aut eligimus, aut contemnimus; rursumque non omnia, que tanquam recta et commoda consulte obseruamus, etiam ut beneplacita libenter amplectimur, sed insuper quasi dura ac molesta uix equanimiter ferre perduramus: liquet quia liberum nec consilium habemus, nec complacitum.

12. Alia questio est, si uel ante peccatum in primo homine habuimus: quod loco suo discutietur. Certissime autem habituri sumus, cum Deo miserante obtinebimus quod oramus: Fiat uoluntas tua, sicut in celo, et in terra. Hoc nempe complebitur, quando in quod nunc cuncte passim rationali   creature commune uidetur, liberum scilicet a necessitate arbitrium, erit etiam in electis hominibus  et cautum a peccato, et tutum a miseria, probantibus tandem triplicis libertatis felici experientia, que sit bona uoluntas Dei, ac beneplacens, et perfecta. Quod quia necdum est, sola interim plena integraque manet in hominibus libertas arbitrii. Nam libertas consilii ex parte tantum, et hoc in paucis spiritualibus, qui carnem suam crucifixerunt cum uitiis et concupiscentiis, quatenus iam non regnet peccatum in eorum mortali corpore. Porro ut non regnet, libertas facit consilii; ut tamen non desit ex integro, captiuitas est liberi arbitrii. Cum autem uenerit  quod perfectum est, tunc euacuabitur quod ex parte est: hoc est, cum plena fuerit libertas consilii, nulla iam erit captiuitas arbitrii. Et hoc est quod quotidie petimus in oratione, cum dicimus Deo: Adueniat regnum tuum . Regnum hoc necdum ex toto peruenit in nos. Quotidie tamen paulatim aduentat, sensimque in dies magis ac magis dilatat terminos suos, in his duntaxat, quorum per Dei adiutorium interior homo renouatur de die in diem. In quantum ergo regnum gratie dilatatur, in tantum peccati potestas minuitur. In quantum uero minus est adhuc propter corpus mortis quod aggrauat animam, et ob necessitatem terrene inhabitationis utique deprimentis sensum multa cogitantem; necesse habent etiam qui perfectiores in hac  mortalitate uidentur, confiteri et dicere: In multis offendimus omnes : et, Si dixerimus quia peccatum non habemus, nos ipsos seducimus, et ueritas in nobis non est . Quapropter orant et ipsi sine intermissione, dicentes: Adueniat regnum tuum. Quod non erit uel in ipsis consummatum, quousque peccatum non solum non regnet in eorum mortali corpore, sed nec sit omnino, nec esse possit in immortali iam corpore.



CAPUT u. An libertas a miseria, seu complaciti, detur in hoc seculo.

13. Iam de libertate complaciti in hoc seculo nequam quid dicemus? ubi uix sufficit diei malitia sua; ubi omnis creatura ingemiscit, et parturit usque  adhuc, uanitati nimirum subiecta non uolens ; ubi uita hominis tentatio est super terram : ubi uiri quoque spirituales, qui primitias spiritus iam acceperunt, ingemiscunt et ipsi intra semetipsos, exspectantes redemptionem corporis sui . Numquidnam inter ista locus ullus est huiuscemodi libertati? Quid, inquam, liberum 609 nostro relinquitur complacito, ubi totum occupare uidetur miseria? neque enim uel innocentia seu iustitia; quemadmodum a peccato, ita etiam a miseria tute esse hic poterunt, ubi iustus exclamat: Infelix ego homo, quis me liberabit de corpore mortis huius?  Et item: Facte sunt mihi lacryme mee panes die ac nocte . Ubi noctes diesque in merore continuantur,  nullum profecto temporis spatium complacito uacuum relinquitur. Denique qui pie uolunt uiuere in Christo, ipsi magis persecutionem patiuntur ; quoniam iudicium a domo Dei incipit. Quod et precipit: A meis, inquiens, incipite .

14. Sed, etsi non uirtus, uitium forte in tuto est, et aliqua interim ex parte frui potest complacito, cauere miseriam. Absit. Nam qui letantur cum male fecerint, et exsultant in rebus pessimis, tale est quod faciunt, quale cum rident frenetici. Nulla autem uerior miseria, quam falsa letitia. Denique in tantum miseria est, quod uidetur felicitas in hoc seculo, ut Sapiens dicat: Melius est ire ad domum luctus, quam ad domum conuiuii . Est  quidem in bonis corporis nonnulla iucunditas, uidelicet in edendo, bibendo, calefaciendo, ceterisque talibus fomentis uel tegumentis carnis. Sed nunquid uel ista uacant aliquatenus a miseria? Bonus est panis, sed esurienti; potus delectat, sed sitientem; denique saturato cibus potusque iam nequaquam sunt grata, sed grauia. Tolle famem, et panem non curabis; tolle sitim, et limpidissimum fontem, ac si paludem, respicies. Similiter umbram non querit nisi estuans; solem non curat nisi algens, siue caligans. Alioquin nichil horum libebit, si non precesserit urgens necessitas. Que si perfecte tollatur e rebus, statim in tedium atque molestiam conuertetur ipsa quoque, que uidetur in his esse, iucunditas. Fatendum igitur et in hac parte, omne quod  presentis uite est, occupare miseriam: nisi quod in tribulationibus continuis grauiorum laborum, leuiores utique sint qualiscunque consolatio  : et dum forte pro tempore ac rerum euentibus uicissim sibi grauia leuiaque succedunt, minorum experientia, aliqua miserie uidetur interpolatio; ut cum aliquando, post experta plura grauissima, in minus forte molesta euaditur, felicitas putetur.

15. Attamen fatendum est eos, qui per excessum contemplationis rapti quandoque in spiritu, quantulumcunque de superne felicitatis dulcedine degustare  sufficiunt, toties esse liberos a miseria, quoties sic excedunt. Hi plane  etiam in hac carne, raro licet raptimque, complaciti libertate fruuntur, qui cum Maria optimam partem elegerunt, que non auferetur ab eis . Qui enim iam tenent quod auferendum non est, experiuntur utique quod futurum est. Sed quod futurum est felicitas est: porro felicitas et miseria eodem tempore simul esse non possunt. Quoties igitur per spiritum illam participant, toties istam non sentiunt. Itaque in hac uita soli contemplatiui possunt utcunque frui libertate complaciti: et hoc ex parte, et parte satis modica, uiceque rarissima. Porro libertate consilii fruuntur etiam quilibet iusti; ex parte quidem, sed non modica. Ceterum libertas  arbitrii, ut supra liquido apparuit, cunctis pariter ratione utentibus conuenit; non minor, quantum in se est, in malis, quam in bonis; tam plena in hoc seculo, quam et in futuro.



CAPUT uI. Ad uolendum bonum gratiam omnino esse necessariam.

16. Sed et hoc satis aperte monstratum esse puto, quod hec ipsa tamen libertas tamdiu quodammodo captiua tenetur, quamdiu illam due alie libertates minime, aut minus plene comitantur; nec aliunde noster ille defectus uenit, de quo Apostolus: Ut non quecumque uultis, ait, illa faciatis . uelle siquidem 610 mest nobis ex libero arbitrio, non etiam posse quod uolumus. Non dico uelle bonum,  aut uelle malum: sed tantum uelle. uelle etenim bonum, profectus est; uelle malum defectus. uelle uero simpliciter, ipsum est quod uel proficit, uel deficit. Porro ipsum ut esset, creans gratia fecit; ut proficiat, saluans gratia facit, ut deficiat, ipsum se deiicit. Itaque liberum arbitrium nos facit uolentes, gratia beneuolos. Ex ipso nobis est uelle, ex ipsa bonum uelle. Quemadmodum namque aliud est timere simpliciter, aliud timere Deum; et aliud amare simpliciter, aliud est amare Deum: quippe timere et amare, simpliciter quidem prolata, affectiones; cum additamento autem uirtutes, significant: ita quoque aliud est uelle, aliud uelle bonum.

17. Simplices namque affectiones insunt naturaliter  nobis, tanquam ex nobis: additamenta ex gratia. Nec aliud profecto est, nisi quod gratia ordinat, quas donauit creatio: ut nil aliud sint uirtutes nisi ordinate affectiones. Scriptum est de quibusdam, quod illic trepidassent timore, ubi non erat timor . Timor fuit, sed inordinatus. Ordinare illum uolebat Dominus in discipulis, cum diceret: Ostendam uobis quem timere debeatis ; et Dauid: uenite, ait, filii, audite me, timorem Domini docebo uos . Item de amore inordinato arguebat homines qui dicebat:  Ego lux ueni in hunc mundum; et dilexerunt homines magis tenebras, quam lucem . Idcirco postulat sponsa in Canticis, dicens: Ordinate in me caritatem . Similiter quoque de inordinata uoluntate arguebantur, quibus dicebatur: Nescitis quid petatis. Sed ad lineam rectitudinis edocti sunt distortam reducere uoluntatem, cum audierunt: Potestis bibere calicem, quem ego bibiturus sum?  Et tunc quidem uerbo, sed postmodum etiam exemplo uoluntatem ordinare docebat, cum orans instante passione ut transferretur ab eo calix, statim subiiceret: uerumtamen non quod ego uolo, sed quod tu uis . A Deo igitur uelle, quomodo et timere, quomodo et amare, accepimus in conditione nature, ut essemus aliqua  creatura: uelle autem bonum, quomodo et timere Deum, quomodo et amare Deum, accipimus in uisitatione gratie, ut simus Dei creatura.

18. Creati quippe quodammodo nostri in liberam uoluntatem, quasi Dei efficimur per bonam uoluntatem. Porro bonam facit, qui liberam fecit; et ad hoc bonam, ut simus initium aliquod creature eius: quoniam expedit profecto nobis magis omnino non fuisse, quam nostros permanere. Nam, qui uoluerunt sui esse, utique sicut dii, scientes bonum et malum; facti sunt, non tantum iam sui, sed et diaboli. Itaque libera uoluntas nos facit nostros; mala, diaboli; bona, Dei. Ad hoc pertinet quod dicitur: Nouit Dominus qui sunt eius . Nam illis qui eius non sunt, Amen dico uobis, inquit, nescio  uos . Cum ergo per malam uoluntatem sumus diaboli, quodammodo interim non sumus Dei: sicut cum per bonam uoluntatem efficimur Dei, desinimus iam esse diaboli. Nemo siquidem potest duobus dominis seruire . Ceterum siue Dei sumus, siue diaboli; non tamen similiter desinimus esse et nostri. Manet quippe utrobique libertas arbitrii, per quam maneat et causa meriti: quatenus merito uel puniamur mali, quod tanquam liberi ex propria uoluntate efficimur: uel glorificemur boni, quod nisi eque uoluntarii esse non possumus. Sane diabolo nostra nos mancipat uoluntas, non ipsius potestas: Deo subiicit eius gratia, non nostra uoluntas. Nostra quippe uoluntas bona  a bono Deo creata, perfecta tamen non erit, quousque suo Creatori perfecte subiecta sit. Absit autem, ut ipsi sui ipsius perfectionem, Deo autem tantum creationem tribuamus; cum longe nimirum melius sit esse perfectam, quam factam: et dictu ipso nefas uideatur, Deo quod minus, nobis quod excellentius sit attribuere. Sentiens denique Apostolus quid ex natura esset, quid ex gratia exspectaret, aiebat: 611 uelle adiacet mihi, perficere non inuenio . Sciebat profecto, uelle quidem sibi inesse ex libero arbitrio. sed ut ipsum uelle perfectum haberet, gratiam se habere  necessariam. Si enim uelle malum, defectus quidam est uoluntatis; utique bonum uelle, profectus eiusdem erit: sufficere uero ad omne quod uolumus bonum, ipsius perfectio.

19. Ut ergo uelle nostrum, quod ex libero arbitrio habemus, perfectum habeamus; duplici gratie munere indigemus, et uero uidelicet Sapere, quod est uoluntatis ad bonum conuersio; et pleno etiam Posse, quod est eiusdem in bono confirmatio. Porro perfecta conuersio est ad bonum, ut nil libeat nisi quod deceat uel liceat; perfecta in bono confirmatio, ut nil desit iam quod libeat. Tunc demum perfecta erit uoluntas, cum plene fuerit bona, et bene plena. Habet siquidem duplex in se bonum ab initio sui: unum quidem generale ex sola creatione, quod  a bono scilicet Deo non potuit creari nisi bona, secundum quod uidit Deus cuncta que fecerat, et erant ualde bona ; alterum speciale ex libertate arbitrii, in qua ad imaginem utique ipsius qui creauit, est condita. Quod si duobus his bonis accedat et tertium, conuersio scilicet ad Creatorem; reputabitur non immerito perfecte bona: bona nimirum in uniuersitate, melior in suo genere, optima in sui ordinatione  . Est autem ordinatio, omnimoda conuersio uoluntatis ad Deum, et ex tota se uoluntaria deuotaque subiectio. Huic uero tam per fecte iustitie debetur, imo iungitur glorie plenitudo: quia sic se comitantur duo ista, ut nec iustitie possit haberi perfectio, nisi in plena gloria; nec glorie plenitudo, absque perfecta iustitia. Merito  denique talis iustitia non erit sine gloria, cum gloria uera non sit, nisi de tali iustitia. Unde recte dicitur: Beati qui esuriunt et sitiunt iustitiam, quoniam ipsi saturabuntur .

20. Hec autem sunt illa duo que supra nominauimus, uerum Sapere, et plenum Posse: ut Sapere ad iustitiam, Posse referatur ad gloriam. Sed uerum et Plenum addita sunt, alterum ad distinctionem sapientie carnis, que mors est ; itemque sapientie mundi, que stultitia apud Deum , qua et sapientes apud semetipsos sunt homines, sapientes, inquam, ut faciant malo : alterum ad illorum differentiam, de quibus dicitur: Potentes potenter tormenta patientur . Nam uerum Sapere, aut plenum  Posse omnino non inueniuntur, nisi ubi libero arbitrio iam illa duo coniuncta sunt, que item superius memorauimus, liberum uidelicet consilium, liberumque complacitum. Solum profecto dixerim uere sapientem, pleneque potentem, cui iam non tantum uelle adiacet ex libero arbitrio, sed ex reliquis quoque duobus inuenit et perficere; dum nec uelle ualeat quod malum sit, nec carere quod uelit: quorum alterum est ex libertate consilii, id est uerum Sapere; alterum ex libertate complaciti, scilicet plenum Posse. Sed quis talis est ac tantus in  hominibus, qui in hoc glorietur? Aut ubi, aut quando istud obtinetur? Nunquidnam in hoc seculo? Sed si quis esset huiusmodi, maior esset Paulo, qui confitetur dicens: Perficere autem non inuenio. Nunquid Adam in paradiso? Sed si habuisset, nunquam exsulasset [al. exsul esset] a paradiso.



CAPUT uII. Utrum primi homines in paradiso trina illa libertate prediti fuerint, et post peccatum.

21. Nunc locus est peruidendi quod supra distulimus; utrum scilicet totas tres illas quas diximus libertates, id est, arbitrii, concilii, complaciti; uel aliis nominibus, a necessitate, a peccato, a miseria,  primi homines in paradiso habuerint: an tantum duas, an unam solummodo. Et de prima quidem nulla iam questio est, si meminerimus quam aperte et iustis eam et peccatoribus inesse equaliter, ratio superior edocuerit. De duabus reliquis queritur non immerito, an unquam eas Adam habuerit, aut ambas, aut uel 612 unam. Nam si nullam habuit, quid amisit? Arbitrii utique libertatem tam post peccatum, quam ante semper tenuit inconcussam. Si ergo nil amisit, quid ei obfuit eiectum fuisse de paradiso? Quod si unam quamlibet illarum habuit, quomodo amisit? Nam certum est quia ex quo peccauit, nec a peccato prorsus, nec a miseria manens in corpore, liber fuit. Ceterum nullatenus, quamcunque illarum semel acceperit, amittere potuit.  Alioquin perfectum nec Sapere, nec Posse, iuxta quod quidem duo hec superius definita sunt, habuisse conuincitur; qui nimirum et uelle potuit quod non debuit, et recipere quod noluit. An dicendus est aliquo quidem modo illas habuisse, sed quia non plenarie, potuisse amittere? Habet siquidem unaqueque illarum duos gradus, superiorem et inferiorem. Superior libertas consilii est, non posse peccare: inferior, posse non peccare. Item superior libertas complaciti, non posse turbari: inferior, posse non turbari. Itaque inferiorem utriusque libertatis gradum simul cum plena libertate arbitrii homo in sui conditione accepit, et de utroque corruit cum peccauit. Corruit autem de posse non peccare in non posse non peccare, amissa ex toto  consilii libertate. Itemque de posse non turbari in non posse non turbari, amissa ex toto complaciti libertate. Sola remansit ad penam libertas arbitrii, per quam utique ceteras amisit; ipsam tamen amittere non potuit. Per propriam quippe uoluntatem seruus peccati factus, merito perdidit libertatem consilii. Porro per peccatum factus debitor mortis, quomodo iam libertatem ualebat retinere complaciti?

22. De tribus ergo libertatibus quas acceperat, abutendo illa que dicitur arbitrii, reliquis sese priuauit. In eo autem abusus est, quod illam cum accepisset ad gloriam, conuertit sibi in contumeliam,  iuxta testimonium Scripture dicentis: Homo cum in honore esset, non intellexit; comparatus est iumentis insipientibus, et similis factus est illis . Soli inter animantia datum est homini posse peccare, ob prerogatiuam liberi arbitrii. Datum est autem, non ut proinde peccaret, sed ut gloriosior appareret si non peccaret, cum peccare posset. Quid namque gloriosius ei esse poterat, quam si de ipso diceretur quod Scriptura perhibet, dicens: Quis est hic, et laudabimus eum? Unde ita laudandus? Fecit enim mirabilia in uita sua. Que? Qui potuit transgredi, inquit, et non est transgressus; facere mala et non fecit . Hunc ergo honorem quamdiu absque peccato fuit, seruauit; amisit, cum peccauit. Peccauit autem, quia liberum  ei fuit: nec aliunde profecto liberum, nisi ex libertate arbitrii, de qua utique inerat ei possibilitas peccandi. Nec tamen fuit culpa dantis, sed abutentis, qui ipsam uidelicet facultatem conuertit in usum peccandi, quam acceperat ad gloriam non peccandi. Nam etsi peccauit ex posse quod accepit; non tamen quia potuit, sed quia uoluit. Nec enim preuaricante diabolo et angelis eius, etiam alil preuaricati sunt: non quia non potuerunt, sed quia noluerunt.

23. Peccantis igitur lapsus, non dono ascribendus est potestatis, sed uitio uoluntatis. Lapsus tamen ex uoluntate non eque ex uoluntate resurgere iam liberum habet: quia, etsi datum fuit uoluntati  posse stare ne caderet, non tamen resurgere si caderet. Non enim tam facile quis ualet exire de fouea, quam facile in eam labi. Cecidit sola uoluntate homo in foueam peccati: sed non ex uoluntate sufficit ei posse resurgere, cum iam, etsi uelit, non possit non peccare.



CAPUT uIII. Libertatem arbitrii remanere post peccatum.

24. Quid ergo? Periit liberum arbitrium, quoniam non potest non peccare? Nequaquam: sed liberum perdidit consilium, per quod prius habuit [al. habebat] posse non peccare: quomodo et quod iam non ualet utique non turbari, inde misero accidit, quod complaciti 613 quoque libertatem amiserit,  per quam et ante habuit posse non turbari. Manet ergo, etiam post peccatum, liberum arbitrium; etsi miserum, tamen integrum. Et quod se per se homo non sufficit excutere a peccato siue miseria, non liberi arbitrii signat destructionem. sed duarum reliquarum libertatum priuationem. Neque enim ad liberum arbitrium, quantum in se est, pertinet, aut aliquando pertinuit posse, uel sapere  , sed tantum uelle: nec potentem facit creaturam, nec sapientem, sed tantum uolentem. Non ergo si potens, aut sapiens, sed tantum si uolens esse desierit, liberum arbitrium amisisse putanda erit. Ubi enim non est uoluntas, nec libertas.  Non dico si uelle bonum, sed si uelle omnino creatura desierit; fatendum sine contradictione, ubi non iam ex uoluntate bonitas, sed ipsa ex toto uoluntas periit, etiam liberum deperire arbitrium. Quod si uelle bonum tantum non poterit [al. tantum perit], signum est quod ei desit liberum, non arbitrium, sed consilium. Si autem non quidem uelle, sed ad id quod iam uult bonum, ei posse defuerit; nouerit sibi deesse liberum complacitum, non liberum periisse arbitrium. Si ergo liberum arbitrium ita ubique sequitur uoluntatem, ut nisi illa penitus esse desinat, isto non careat: uoluntas uero sicut in bono, ita etiam in malo eque perdurat: eque profecto et liberum arbitrium tam in malo, quam in bono integrum perseuerat. Et quomodo uoluntas  etiam posita in miseria non desinit esse uoluntas, sed dicitur, et est misera uoluntas, sicut et beata uoluntas: ita nec liberum arbitrium destruere, siue, quantum in se est, aliquatenus imminuere poterit quecunque aduersitas uel necessitas.

25. Sed licet ubique pariter sine sui diminutione perduret; non tamen pariter sicut de bono potuit per se in malum corruere, ita quoque per se de malo in bonum poterit respirare. Et quid mirum si iacens non ualet per se resurgere, quod stans in aliquod melius nullo suo conatu ualebat proficere? Denique, dum adhuc duas alias libertates ex aliqua parte secum haberet, non potuit de inferioribus illarum  gradibus ad superiora ascendere, hoc est de posse non peccare, et de posse non turbari, ad non posse peccare, et non posse turbari. Quod si libertatibus illis etiam utcunque adiutum, non preualuit tamen de bono in melius se extendere: quanto minus eisdem prorsus destitutum, de malo in id quod fuit bonum, poterit per se ipsum emergere?

26. Habet igitur homo necessarium Dei uirtutem, et Dei sapientiam Christum, qui ex eo quod sapientia est, uerum ei Sapere reinfundat, in restaurationem liberi consilii; et ex eo quod uirtus est, plenum Posse restituat, in reparationem liberi complaciti: quatenus ex altero perfecte bonus, peccatum iam nesciat; ex altero plene beatus, nil aduersum sentiat. Sed sane ista perfectio in futura uita  exspectetur, quando utraque nunc amissa libertas, libero arbitrio plene [al., plenarie] restaurabitur; non quomodo iusto cuiuis in hoc seculo, quantumcunque perfecto; non quomodo uel ipsis primis hominibus datum fuit eas habere in paradiso: sed sicut iam nunc angeli possident in celo. Interim uero sufficiat in hoc corpore mortis atque in hoc seculo nequam, ex libertate quidem consilii peccato non obedire in concupiscentia: ex libertate autem complaciti aduersa non formidare pro iustitia. Est autem in hac carne peccati et in hac diei malitia non mediocre Sapere, peccato, etsi non [al. nondum] ex toto carere, certe non consentire: et est Posse non  paruum, aduersa, etsi necdum feliciter omnino non sentire, uiriliter tamen pro ueritate contemnere.

27. Discendum sane hic interim [nobis est ex libertate consilii iam libertate arbitrii non abuti, ut plene 614 quandoque frui possimus libertate complaciti. Sic profecto Dei in nobis reparamus imaginem: sic antiquo honori illi capessendo, quem per peccatum amisimus, per gratiam preparamur. Et beatus qui de se audire merebitur: Quis est hic, et laudabimus eum? Fecit enim mirabilia in uita sua: qui potuit transgredi, et non est transgressus; facere malum, et non fecit .



CAPUT IX. Imaginem et similitudinem Dei, ad quam conditi sumus, in triplici libertate consistere.


28. Puto autem in his tribus libertatibus ipsam, ad quam conditi sumus, Conditoris imaginem atque similitudinem contineri: et imaginem quidem in libertate arbitrii, in reliquis autem duabus bipartitam quamdam consignari similitudinem. Hinc est fortassis, quod solum liberum arbitrium sui omnino defectum seu diminutionem non patitur, quod in ipso potissimum eterne et incommutabilis diuinitatis substantiua quedam imago impressa uideatur. Nam, etsi habuerit initium, nescit tamen occasum, nec de iustitia uel gloria capit augmentum: nec de peccato siue miseria detrimentum. Quid eternitati similius, quod non sit eternitas? Porro in aliis duabus libertatibus, quoniam non solum ex parte minui,  sed et ex toto amitti possunt; accidentalis quedam magis similitudo sapientie atque potentie diuine, imagini superducta cognoscitur. Denique et amisimus illas per culpam, et per gratiam recuperauimus; et quotidie quidem alii plus, alii minus, aut in ipsis proficimus, aut ab ipsis deficimus. Possunt etiam sic amitti, ut iam non ualeant recuperari: possunt et ita possideri, ut nec amitti queant aliquando [al. aliquo modo], nec minui.

29. Huius bipartite similitudinis sapientie et potentie Dei, non quidem in gradu summo, sed qui ipsi tamen esset proximior, homo conditus est in paradiso. Quid enim uicinius ad non posse peccare, uel turbari (in quo utique iam sanctos Angelos stare [, quam posse et non peccare, et non turbari, in quo homo profecto creatus est? A quo illo per peccatum, imo nobis in illo et cum illo corruentibus, rursus per gratiam, non quidem ipsum, sed pro ipso quemdam inferiorem gradum recepimus. Neque enim hic possumus penitus esse sine peccato, seu miseria: possumus tamen, gratia iuuante, nec peccato superari, nec miseria. Quanquam tamen Scriptura loquatur: Omne quod natum est ex Deo non peccat . Sed hoc dictum est de predestinatis ad uitam: non quod omnino non peccent, sed quod peccatum ipsis non imputetur, quod uel punitur condigna  penitentia, uel in caritate absconditur  . Charitas quippe cooperit multitudinem peccatorum ; et: Beati quorum remisse sunt iniquitates, et quorum tecta sunt peccata; et: Beatus uir cui non imputauit Dominus peccatum . Diuine ergo similitudinis summum gradum summi angeli tenent, nos infimum: Adam tenuit medium, porro demones nullum. Supernis nempe spiritibus datum est sine peccato et miseria perdurare: Ade autem absque his quidem esse, sed non etiam permanere: nobis uero ne esse quidem absque his, sed ipsis tantum non cedere. Ceterum diabolus et membra eius, sicut nunquam uolunt reluctari peccato, sic nunquam possunt penam declinare peccati.

 30. Cum ergo iste due libertates, consilii scilicet atque complaciti, per quas rationali creature uera sapientia et potentia ministratur, ita Deo, prout uult, dispensante, quibusque pro causis, locis, temporibus, uarientur, quatenus in terris modice, in celestibus plenarie, mediocriter in paradiso, apud inferos 615 nullatenus habeantur; libertas uero arbitrii de ipso, quo condita est, statu aliquatenus non mutetur, sed equaliter semper  a celis, terris, inferis possideatur: merito ille similitudini, hec imagini deputantur. Et quidem apud inferos, quod utraque libertas perierit, ille scilicet que ad similitudinem pertinere dicuntur, Scripturarum testatur auctoritas. Nam uerum illic Sapere, quod utique de consilii libertate concipitur,  omnino non esse, locus ille manifestat, ubi legitur: Quodcumque potest manus tua facere; instanter [al. constanter] operare: quia nec opus, nec ratio, nec sapientia est apud inferos, quo tu properas . Porro de potentia, que per libertatem complaciti datur, Euangelium sic loquitur: Ligatis manibus ac pedibus, proiicite eum in tenebras exteriores . Quid enim [al. nempe] est manuum pedumque ligatio, nisi omnimoda potestatis ablatio?

31. Sed dicit aliquis: Quomodo non est ibi aliquod Sapere, ubi mala que tolerantur, cogunt penitere malorum que facta sunt? Nunquid aut in tormentis quispiam non penitere; aut penitere  mali, non esse sapere potest? Hoc autem recte opponeretur, si opus tantum peccati, et non etiam uoluntas mala puniretur. Nulli quippe dubium est, quod nemo in tormentis positus actum iterare peccati delectetur. uerumtamen si uoluntas etiam in tormentis mala perdurat, quid ponderis habet operis abnegatio, ut ideo sapere quis putetur, quod iam in mediis flammis luxuriari non libeat? Denique: In maleuolam animam non introibit sapientia .  Unde autem probabimus quod mala et in penis uoluntas perseueret? Certe, ut cetera omittam, nollent omnino puniri. Iustum est autem puniri, qui punienda gesserunt. Nolunt igitur quod iustum est. Sed qui non uult quod iustum est, iusta eius uoluntas non est. Eo ergo iniusta, ac per hoc et mala est uoluntas, quo iustitie non concordat. Duo sunt que iniustam comprobant uoluntatem, uel cum peccare, uel cum impune peccasse libet. Quibus ergo peccare libuit quamdiu licuit; et cum iam non possunt, inultum manere uolunt quod peccauerunt: quid in hoc sapientie uere, quid bone uoluntatis apparet? Sed esto, penitet eos peccasse: nunquid non tamen, si optio detur, malint adhuc peccare, quam penam sustinere peccati? Et tamen illud iniquum est, hoc  iustum. Quando uero uoluntas bona magis quod iniquum, quam quod iustum est eligeret? Ceterum non uere penitent, qui non tam dolent se sibi uixisse, quam hoc ipsum iam non posse. Denique foris ostenditur quid intus agatur. Nam quamdiu corpus uiui: in flamma, tamdiu constat in malitia persistere uoluntatem. Itaque de similitudine, que in consilii, et item complaciti libertate continetur, apud inferos penitus nichil est, nec esse potest, imagine tamen etiam illic per liberum arbitrium immobili permanente.



CAPUT X. Similitudinem diuine imaginis in nobis reformari per Christum.

32. Sed neque in hoc seculo eque inueniri uspiam  posset similitudo, sed adhuc hic feda et deformis iacuisset imago, si non euangelica illa mulier lucernam accenderet, id est, Sapientia in carne appareret, euerreret domum, uidelicet uitiorum, drachmam suam requireret quam perdiderat : hoc est, imaginem suam, que natiuo spoliata decore, sub pelle peccati sordens, tanquam in puluere latitabat; inuentam tergeret, et tolleret de regione dissimilitudinis; pristinamque in speciem reformatam, similem faceret illam in gloria sanctorum, imo sibi ipsi per omnia redderet quandoque conformem, cum illud Scripture uidelicet impleretur: Scimus qui cum apparuerit, similes ei erimus, quoniam uidebimus eum sicuti est . Et reuera cui potius  id operis congruebat, quam Dei Filio, 616 qui cum sit splendor glorie [al. omit. glorie], et figura substantie Patris, portans uerbo uniuersa, ex utroque facile munitus apparuit, et unde reformaret deformem, et unde debilem confortaret: dum et de splendore figure fugans tenebras peccatorum [al. uitiorum], redderet sapientem; et ex uirtute uerbi contra tyrannidem demonum potentem efficeret.

33. uenit ergo ipsa forma, cui conformandum erat  liberum arbitrium: quia ut pristinam reciperet formam, ex illa erat reformandum, ex qua fuerat et formatum. Forma autem, sapientia est: conformatio, ut faciat imago in corpor, quod forma facit in orbe. Porro illa attingit a fine usque ad finem fortiter, et disponit omnia suauiter . Attingit a fine usque ad finem, hoc est a summo celo usque ad inferiores partes terre, a maximo angelo usque ad minimum uermiculum. Attingit autem fortiter, non quidem mobili discursione, uel locali diffusione, uel subiecte creature tantum officiali administratione: sed substantiali quadam et ubique presenti fortitudine, qua utique uniuersa potentissime mouet, ordinat, administrat. Et hec omnia nulla sui cogitur facere necessitate. Nec enim aliqua in his laborat  difficultate: sed disponit omnia suauiter placida uoluntate. uel certe attingit a fine usque ad finem, hoc est ab ortu creature usque ad finem destinatum a Creatore: siue in quem urget natura, siue quem accelerat causa, siue quem concedit gratia. Attingit fortiter, dum nichil horum euenit, quod non, prout uult, potenti preordinet prouidentia.

34. Sic ergo et liberum arbitrium suo conetur preesse corpori, ut preest sapientia orbi attingens et ipsum a fine usque ad finem fortiter; imperans scilicet singulis sensibus et artubus tam potenter, quatenus non sinat regnare peccatum in suo mortali corpore, nec membra sua det arma iniquitati, sed exhibeat seruire iustitie. Et ita iam non erit homo seruus peccati, cum peccatum non fecerit: a quo  utique liberatus, iam libertatem recuperare consilii, iam suam incipiet uindicare dignitatem, dum diuine in se imagini condignam uestierit similitudinem, imo antiquam reparauerit uenustatem. Curet autem hec agere, non minus suauiter quam fortiter, hoc est non ex tristitia aut ex necessitate; quod est initium, non plenitudo sapientie: sed prompta et alacri uoluntate, quod facit acceptum sacrificium; quoniam hilarem datorem diligit Deus . Sicque per omnia imitabitur sapientiam, dum et uitiis resistet fortiter, et in conscientia requiescet suauiter.

35. uerum cuius ad talia prouocamur exemplo, indigemus et auxilio: quo ipsi uidelicet per ipsam conformemur, atque in eamdem imaginem transformemur  a claritate in claritatem, tanquam a Domini Spiritu . Ergo si a Domini Spiritu, iam non a libero arbitrio. Nemo proinde putet ideo dictum liberum arbitrium, quod equa inter bonum et malum potestate aut facilitate uersetur, cum cadere per se quidem potuerit, non autem resurgere, nisi per Domini Spiritum. Alioquin nec Deus, nec angeli sancti, cum ita sint boni, ut non possint esse mali; nec preuaricatores item angeli, cum ita sint mali, ut iam non ualeant esse boni; liberi arbitrii  esse dicentur. Sed et nos illud post resurrectionem amissuri sumus, quando utique inseparabiliter alii bonis, alii malis admisti fuerimus. Ceterum nec Deus caret libero arbitrio, nec diabolus: quoniam quod ille esse non potest malus, non infirma facit necessitas, sed firma in bono uoluntas, et uoluntaria firmitas: quodque is non ualet in bonum respirare, non aliena facit uiolenta oppressio, sed sua ipsius in malo obstinata uoluntas, ac uoluntaria obstinatio. Nunc igitur ex eo potius liberum arbitrium dicitur, quod siue in bono, siue in malo, eque liberam faciat uoluntatem: cum nec bonus quispiam, nec item malus dici debeat, aut esse ualeat, nisi uolens. Tali iam ratione non incongrue dicetur ad bonum 617 se, et ad malum habere equaliter: quod utrobique  uidelicet par sit ei, non quidem in electione facilitas, sed in uoluntate libertas  .



CAPUT XI. Libero arbitrio nichil derogari per gratiam, neque pertentationem.

36. Hac sane dignitatis, ut dictum est, prerogatiua  rationalem singulariter creaturam Conditor insigniuit, quod quemadmodum ipse sui iuris erat, sueque ipsius uoluntatis non necessitatis erat quod bonus erat: ita et illa quoque sui quodammodo iuris in hac parte existeret, quatenus nonnisi sua uoluntate, aut mala fieret, et iuste damnaretur; aut bona maneret, et merito saluaretur. Non quod ei propria posset sufficere uoluntas ad salutem; sed quod eam nullatenus sine sua uoluntate consequeretur.  Nemo quippe saluatur inuitus. Nam quod legitur in Euangelio: Nemo uenit ad me, nisi Pater meus traxerit eum ; item in alio loco: Compelle intrare ; nichil impedit: quia profecto quantoscunque trahere, uel compellere uideatur ad salutem benignus Pater, qui omnes uult saluos fieri ; nullum tamen iudicat salute dignum, quem ante non probauerit uoluntarium. Hoc quippe intendit, cum terret aut percutit, ut faciat uoluntarios, non saluet inuitos: quatenus dum de malo mutat uoluntatem in bonum, transferat, non auferat libertatem. Quanquam tamen non semper inuiti trahimur: nec enim cecus aut fessus contristatur cum trahitur. Et Paulus ad manus tractus est Damascum, utique non inuitus . Trahi denique  specialiter uolebat [al. spiritualiter], que et hoc ipsum magnopere flagitabat in Canticis: Trahe me, inquit, post te; in odorem curremus unguentorum tuorum .

37. Deinde quod e regione scriptum est: Unusquisque tentatur a propria concupiscentia abstractus et illectus ; et illud: Corpus quod corrumpitur, aggrauat animam, et deprimit terrena inhabitatio sensum multa cogitantem ; et item illud Apostoli: Inuenio aliam legem in membris  meis repugnantem legi mentis mee, et captiuum me ducentem in legem peccati, que est in membris meis ; hec omnia putari possunt cogere uoluntatem, et preripere libertatem. At uero quantislibet quis intus forisue tentationibus urgeatur, libera profecto semper, quantum ad arbitrium spectat, uoluntas erit: libere quippe de suo nichilo minus consensu iudicabit. Quantum autem pertinet ad consilium, siue complacitum, carnis interim concupiscentia, uiteque miseria reluctante, minus quidem se liberam sentit: sed prorsus non malam, dum malo non consentit. Denique Paulus, qui captiuum se in legem peccati trahi conqueritur, haud dubium quin ex minus plena libertate consilii: consensum tamen sanum, atque in bono quoque iam ex magna  parte se habere liberum gloriatur, Iam non ego, inquiens, operor illud. Unde hoc confidis, o Paule? Quoniam consentio, inquit, legi Dei, quoniam bona est; et rursum: Condelector enim legi Dei secundum interiorem hominem . Oculo existente simplici, totum corpus lucidum esse presumit. Sane consensu tractum licet peccato, uel captiuum miseria, liberum se in bono profiteri non dubitat. Unde et fidens generaliter infert: Nihil ergo damnationis est his qui sunt in Christo Iesu .



CAPUT XII. An negans fidem metu mortis ac penarum, excusetur a culpa, uel destituatur libero arbitrio. Ubi negatio Petri discutitur.

38. Sed uideamus de his qui penarum mortisue  timore fidem uerbo tenus negare compulsi sunt: 618 ne forte iuxta hanc assertionem, aut culpa non fuerit, quod uel uoce negauerunt; aut cogi in culpam et uoluntas potuerit, ut uellet uidelicet homo quod eum et nolle constiterit; et sic perierit liberum arbitrium. Quod quia impossibile erat , queritur unde malum nequaquam uolentibus malum debuit imputari. Neque enim tale est hoc, quale originale peccatum: quo non solum non consentiens, uerum plerumque et nesciens, alia ratione constringitur necdum renatus baptismate. Exempli causa, ueniat in medium Petrus apostolus: ipse quippe uisus est negare ueritatem contra propriam uoluntatem; siquidem aut negare, aut mori necesse erat.  Mori timens negauit. Negare nolebat, sed magis nolebat mori. Itaque inuitus quidem: sed negauit tamen, ne moreretur. Quod si lingua, et non uoluntate loqui homo compulsus est quod nolebat: non tamen uelle aliud quam uolebat. Lingua mota est contra uoluntatem: sed nunquid et mutata uoluntas? Quid enim uolebat? Prorsus quod erat, Christi esse discipulus. Quid loquebatur? Non noui hominem . Cur ita? Mortem euadere uolebat. Sed quid istud criminis fuit? Duas apostoli tenemus uoluntates: unam, qua uoluit non mori, penitus inculpabilem; alteram, et multum laudabilem,  qua sibi complacebat quod esset christianus. In quo ergo culpabitur? An in eo quod mentiri, quam mori maluit? Hec plane uoluntas reprehensione digna fuit, quia [al. qua] corporis magis, quam anime uoluit seruare uitam. Os nempe quod mentitur, occidit animam . Et peccauit ergo, et non absque consensu proprie uoluntatis, infirme quidem et misere, sed plane libere. Peccauit autem, non spernendo aut odiendo Christum, sed se nimis amando. Nec in hunc peruersum amorem sui, uoluntatem metus ille subitus compulit; sed esse conuicit. Iam tunc procul dubio talis erat, sed nesciebat, cum ab illo quem latere non poterat, audiuit: Priusquam gallus cantet, ter me negabis . Illa itaque uoluntatis infirmitas per incussum  timorem nota, non orta, notum fecit quatenus se, quatenus Christum amauerit. Notum autem non Christo, sed Petro. Nam Christus et ante sciebat quid esset in homine. Quatenus ergo Christum diligebat, uim prorsus  passa est illa uoluntas, ut contra se loqueretur: quatenus uero se, uoluntarie procul dubio consensit, ut pro se loqueretur. Si Christum non amasset, non negasset inuitus: uerum si se amplius non amasset, non aliquatenus negasset. Fatendum igitur hominem fuisse compulsum, uoluntatem propriam etsi non mutare, occultare tamen: compulsum, inquam, non quidem recedere ab amore Dei  ; cedere tamen aliquantulum amore sui.

 39. Quid ergo? forte dissoluta est tota superior assertio de libertate uoluntatis, quia nimirum inuenta est cogi potuisse uoluntas? Est plane: sed si cogi ab alio potuit quam a se ipsa. Quod si sese ipsa cegit, compulsa, et compellens; ubi amittere ibi et recipere uisa est libertatem. uim quippe, quam ipsa sibi intulit, a se pertulit. Porro quod a se uoluntas pertulit, ex uoluntate fuit. Quod ex uoluntate fuit, iam non ex necessitate, sed uoluntarium fuit. Si autem uoluntarium, et liberum. Quem sua denique ad negandum uoluntas compulit, compulsus est quia uoluit: imo non compulsus est, sed consensit, et non aliene potentie, sed proprie uoluntati, illi utique, qua mortem omnimodis euadere uoluit. Alioquin quando uox muliercule linguam sacram in uerba formare nefanda  ualuisset, si non lingue domina uoluntas annuisset? Denique cum se a sui postmodum nimio illo temperauit amore, et Christum cepit, ut debuit, toto corde, tota anima, tota uirtute diligere; iam nullis ualuit minis 619 uel penis extorqueri aliquatenus uoluntati [al. uoluntas] dare linguam arma iniquitati, sed potius audacter accommodans ueritati. Obedire inquit, oportet Deo magis quam hominibus .

40. Est sane gemina compulsio, secundum quod aut pati aliquid, aut agere contra propriam cogimur uoluntatem. Quarum passiua quidem  potest nonnunquam fieri absque consensu uoluntario patientis, sed actiua nunquam. Proinde malum quod fit in nos, siue de nobis, non est imputandum nobis, si tamen inuitis. Ceterum quod fit a nobis, iam non sine culpa est uoluntatis. uelle plane conuincimur, quod non fieret, si nollemus. Est ergo compulsio quedam etiam actiua: sed non habet excusationem, cum sit et uoluntaria. Cogebatur christianus negare Christum, et quidem dolens, non tamen nisi uolens. uolebat nimis [al. nimirum] gladium uitare ferientis; atque illa talis uoluntas intus presidens os aperiebat, non gladius qui foris apparebat. Porro talem esse illam uoluntatem conuincebat gladius, non cogebat. Ipsa igitur se in culpam, non gladius impellebat. Denique in  quibus sana erat uoluntas, occidi poterant, flecti nequibant. Hoc est quod eis predictum fuerat, Facient in uos quecunque uoluerint ; sed in membra, non corda. Non uos facietis que uoluerint: sed ipsi facient, uos patiemini. Membra cruciabunt, sed uoluntatem non mutabunt: seuient in carnem, anime autem non habebunt quid faciant  . Sit licet patientis corpus in potestate torquentis, sed uoluntas est libera. Infirma si fuerit, seuiendo cognoscent; non esse cogent, si non fuerit. Sane infirmitas eius a se ipsa est, sanitas uero non a se, sed a Domini Spiritu. Sanatur autem, cum renouatur.

41. Porro renouatur, cum, quemadmodum docet Apostolus: Speculando gloriam Dei in eamdem imaginem  transformatur a claritate in claritatem, hoc est de uirtute in uirtutem, tanquam a Domini Spiritu . Inter quem utique diuinum spiritum, et carnis appetitum, tenet medium quemdam locum id quod dicitur in homine liberum arbitrium, id est, humana uoluntas: et tanquam in deuexo latere montis admodum ardui inter utrumque pendens, ita in [al. ita] appetitu infirmatur per carnem, ut nisi sedulo spiritus adiuuet infirmitatem eius per gratiam, non solum non ualeat iustitie, que est iuxta prophetam sicut montes Dei , ascendendo de uirtute in uirtutem, apprehendere culmen: sed etiam de uitio semper in uitium suo ipsius pondere deuoluta ruat in preceps; pregrauata  nimirum non solum lege peccati originaliter membris insita, uerum et consuetudine terrene inhabitationis usualiter affectionibus inolita. Quod humane uoluntatis uidelicet utrumque grauamen uno breuiter uersiculo Scriptura commemorat, dicens: Corpus, quod corrumpitur, aggrauat animam, et deprimit terrena inhabitatio sensum multa cogitantem . Et hec duo huius mortalitatis mala, sicut non nocent, sed exercent non consentientes:  sic non excusant, sed damnant consentientes, ut nec salus, nec damnatio ulla ratione sine precedenti consensu uoluntario possit haberi; ne qua forte ex parte prescribi uideatur libertati arbitrii.



CAPUT XIII. Merita hominis mera esse Dei munera.

42. Quamobrem id quod in creatura dicitur liberum arbitrium, aut iuste profecto damnatur, dum ei ad peccatum nulla ui preiudicetur extrinseca: aut misericorditer saluatur, cui ad iustitiam nulla uirtus sufficit sua  . Sane in his omnibus cogitet lector 620 originalis peccati prorsus excipi rationem. De cetero, libero arbitrio nec extra ipsum queratur damnationis causa, quod iam non damnat nisi propria culpa; nec ab ipso salutis merita, quod sola saluat  misericordia. Cuius quippe conatus ad bonum, et cassi sunt, si a gratia non adiuuentur; et nulli, si non excitentur. Ceterum in malum, dicente Scriptura, Proni sunt sensus et cogitationes hominis . Proinde non ei a se, ut dictum est, sed desursum potius a Patre luminum descendere merita putentur: si tamen inter data optima et dona perfecta, ipsa merito per que salus eterna conquiritur, merita deputentur.

43. Deus namque rex noster ante secula, cum operatus est salutem in medio terre, dona sua que dedit hominibus, in merita diuisit et premia: ut et presentia per liberam possessionem nostra interim fierent merita, et futura per gratuitam sponsionem exspectaremus, imo expeteremus ut debita. Utraque  Paulus commemorans: Habetis, inquit, fructum uestrum in sanctificationem, finem uero uitam eternam : item: Et nos ipsi, ait, primitias spiritus habentes, ingemiscimus adoptionem exspectantes filiorum Dei ; primitias spiritus uocans sanctificationem, id est uirtutes, quibus in presentiarum sanctificamur a spiritu, ut merito consequamur adoptionem. Rursum in Euangelio, eadem seculo abrenuntianti promittuntur, ubi dicitur: Centuplum accipiet, et uitam eternam possidebit . Itaque non liberi arbitrii, sed Domini est salus; imo ipse salus, ipse et uia est ad salutem, qui ait: Salus populi ego sum : qui item perhibet: Ego sum uia . Se fecit uiam, qui et salus erat et uita, ut non glorietur omnis  caro. Si ergo bona uie sunt merita, sicut et patrie salus et uita, et uerum est quod ait Dauid: Non est qui faciat bonum, non est usque ad unum , illum uidelicet unum de quo item dicitur: Nemo bonus, nisi solus Deus : Dei sunt procul dubio munera tam nostra opera, quam eius premia; et qui se fecit debitorem in illis, fecit et nos promeritores ex his. Ad que tamen condenda merita  dignatur sibi adhibere creaturarum ministeria  , non quibus egeat, sed quibus per hoc, uel de quibus prosit.

44. Operatur ergo illorum salutem, quorum nomina sunt in libro uite, aliquando per creaturam sine ipsa, aliquando per creaturam contra ipsam, aliquando per creaturam cum ipsa. Multa profecto fiunt hominibus salubria per insensibilem, et item per irrationalem creaturam: que idcirco dixi fieri sine ipsa, quod non queat, intellectu carens, esse uel conscia. Multa quoque multorum saluti utilia facit Deus per malos, siue homines, siue angelos: sed quoniam inuitos, ideo contra ipsos. Nam, dum nocere cupientes iuuant, quantum aliis ualet utilis actio, tantum ipsis peruersa nocet intentio. Porro  per quos et cum quibus operatur Deus, boni sunt uel angeli, uel homines, qui quod uult Deus, et agunt pariter, et uolunt. Qui enim bono, quod opere complent, uoluntate consentiunt, opus omnino quod per eos Deus explicat, ipsis communicat. Unde Paulus, cum bona plurima, que Deus per ipsum fecerat, enarrasset: Non autem ego, ait, sed gratia Dei mecum . Potuit dicere: Per me, sed quia minus erat, maluit dicere, mecum: presumens se non solum operis esse ministrum per effectum; sed et operantis quodammodo socium per consensum.

45. uideamus nunc secundum triplicem Dei operationem, quam posuimus, quid creatura queque  pro suo ministerio mereatur. Et illa quidem, per quam, et sine qua fit quod fit, quid mereri potest? quid illa contra quam fit, nisi iram? quid et cum qua fit, nisi gratiam? In prima itaque nulla, in sequenti mala, in ultima bona merita conquiruntur. Nec enim pecudes, 621 cum per eas bonum aut malum quodcunque fit, boni quidpiam merentur, aut mali. Non habent quippe unde bono maloue consentiant. Multo autem minus lapides; cum nec sentiant. Ceterum diabolus, uel homo malus, cum uigeant et uigilent ratione, iam quidem merentur, sed nonnisi penam, pro eo quod a bono dissentiant. Paulus autem, qui uolens euangelizat, ne, si inuitus, dispensatio ei tantum credita sit ; et quicunque similiter sapiunt: quoniam quidem ex  consensu uoluntatis obediunt, repositam sibi esse confidunt coronam iustitie. Utitur ergo Deus in salutem suorum irrationabili, et item insensibili creatura, tanquam iumento uel instrumento, que iam expleto opere nusquam erunt. Utitur creatura rationali, sed maleuola, quasi discipline uirga, quam, correcto filio, in ignem proiiciet tanquam sarmentum inutile. Utitur et angelis et hominibus bone uoluntatis, tanquam commilitionibus et coadiutoribus suis, quos peracta uictoria amplissime munerabit. Denique et Paulus de se, suisque similibus, audacter pronuntiat: Coadiutores enim Dei sumus . Ibi itaque Deus homini benigne merita constituit, ubi per ipsum, et cum ipso, boni quidpiam operari dignanter instituit. Hinc coadiutores Dei, cooperatores Spiritus sancti, promeritores regni nos esse presumimus, quod per consensum utique uoluntarium diuine uoluntati coniungimur.



CAPUT XIu. Quid gratie, quid libero arbitrio id negotio salutis attribuendum.

46. Quid igitur? hoc ergo totum liberi arbitrii opus, hoc solum eius est meritum quod consentit? Est prorsus. Non quidem quod uel ipse consensus, in quo omne meritum consistit, ab ipso sit: cum  nec cogitare  aliquid a nobis, quasi ex nobis sufficientes simus . uerba sunt non mea, sed Apostoli, qui omne quod boni esse potest, id est cogitare, et uelle, et perficere pro bona uoluntate, attribuit Deo , non suo arbitrio. Si ergo Deus tria hec, hoc est bonum cogitare, uelle, perficere, operatur in nobis: primum profecto sine nobis; secundum, nobiscum; tertium, per nos facit. Siquidem immittendo bonam cogitationem, nos preuenit; immutando etiam malam uoluntatem, sibi per consensum iungit: ministrando et consensui facultatem  , foris per apertum opus nostrum internus opifex innotescit. Sane ipsi nos preuenire nequaquam possumus. Qui autem bonum neminem  inuenit, neminem saluat quem non preuenit. A Deo ergo sine dubio nostre fit salutis exordium, nec per nos utique, nec nobiscum. uerum consensus, et opus, etsi non ex nobis, non iam tamen sine nobis. Neque primum itaque, in quo quippe nos nil facimus; nec ultimum, quod et plerumque extorquet aut timor inutilis, aut simulatio damnabilis; sed tantum medium nobis reputatur in meritum. Sola nempe interdum bona uoluntas sufficit: cetera non prosunt, si sola defuerit. Non prosunt dixerim, sed agenti, non cernenti. ualet itaque intentio ad meritum; actio, ad exemplum; utramque preueniens cogitatio, tantummodo ad excitandum [alias, exercitandum.]

47. Cauendum ergo, ne cum hec inuisibiliter intra  nos ac nobiscum actitari sentimus, aut nostre uoluntati attribuamus, que infirma est; aut Dei necessitati, que nulla est; sed soli gratie, qua plenus est. Ipsa liberum excitat arbitrium, cum seminat cogitatum; sanat, cum immutat affectum; roborat, ut perducat ad actum; seruat, ne sentiat defectum. Sic autem ista cum libero arbitrio operatur, ut tantum illud in primo preueniat, in ceteris comitetur; ad hoc utique preueniens, ut iam sibi deinceps cooperetur. Ita tamen quod a sola gratia ceptum est, pariter ab utroque 622 perficitur: ut mistim,  non singillatim; simul, non uicissim; per singulos profectus operentur. Non partim gratia, partim liberum arbitrium, sed totum singula opere indiuiduo peragunt. Totum quidem hoc, et totum illa; sed ut totum in illo, sic totum ex illa.

48. Credimus placere lectori, quod a sensu Apostoli nusquam recedimus; et quaquauersum euagetur oratio, in eadem pene ipsius uerba frequenter recidimus. Quid enim nostra aliud sonant quam illud: Ergo neque uolentis, neque currentis, sed miserentis est Dei?  Quod sane non ideo dicit, quasi quis uelle aut currere possit in uanum: sed quod is qui uult et currit, non in se, sed in eo a quo accepit et uelle, et currere, debeat gloriari. Denique ait: Quid habes quod non accepisti?   Crearis, sanaris, saluaris. Quid horum tibi ex te, o homo? quid horum non impossibile libero arbitrio? Nec creare qui non eras, nec iustificare peccator, nec mortuus poteras te ipsum resuscitare: ut cetera pretermittam bona, que aut sanandis necessaria sunt, aut saluandis reposita. Quod dicimus, de primo patet et ultimo. Sed et de medio nemo dubitat, nisi qui ignorans Dei iustitiam, et suam uolens constituere, iustitie Dei non est subiectus . Quid enim? Agnoscis creantis potentiam, saluantis gloriam [al., gratiam]; et sanantis ignoras iustitiam? Sana me, ait, et sanabor; saluum me fac, et saluus ero, quoniam laus mea tu es . Iste iustitiam Dei agnoscebat, a quo eque sperabat, tam sanari a peccato, quam a miseria liberari: et ideo  laudem suam illum, non se, merito statuebat: Propter hoc, et Dauid ingeminans: Non nobis, inquit, Domine, non nobis, sed nomini tuo da gloriam : quod utramque a Deo stolam, et iustitie scilicet exspectaret, et glorie. Quis est qui ignorat Dei iustitiam? Qui se ipsum iustificat. Quis est qui se ipsum iustificat? Qui merita sibi aliunde, quam a gratia presumit. Ceterum, qui fecit quod saluaret, etiam dat unde saluet. Ipse, inquam, merita donat, qui fecit quibus donaret. Quid retribuam, inquit, Domino pro omnibus, non que tribuit, sed que retribuit mihi? Et quod est, et quod iustus est a Deo esse confitetur: ne, si utrumlibet negaret, utrumque perderet, amittendo utique unde iustus est, et sic  damnando quod est. Sed sic uel tertio loco inuenit quod uicissim rependeret: Calicem, ait, salutaris accipiam. Calix salutaris, sanguis est Saluatoris. Ergo, si deest tibi omnino de tuo, quod uel secundis Dei donis retribuas, unde tibi salutem presumis: Nomen Domini, inquit, inuocabo , quod nimirum quicunque inuocauerit saluus erit .

49. Igitur qui recte sapiunt, triplicem confitentur operationem, non quidem liberi arbitrii, sed diuine gratie in ipso, siue de ipso. Prima, creatio; secunda, reformatio; tertia est consummatio. Primo namque  in Christo creati sumus in libertatem uoluntatis: secundo reformamur per Christum in spiritum libertatis; cum Christo deinde consummandi in statum eternitatis. Siquidem quod non erat, in illo creari oportuit qui erat; per formam reformari deformem  ; membra non perfici nisi cum capite. Quod utique tunc complebitur, cum omnes occurremus in uirum perfectum, in mensuram etatis plenitudinis Christi : quando apparente Christo uita nostra, apparebimus et nos cum ipso in gloria . Cum igitur consummatio fieri habeat de nobis, siue etiam in nobis, non autem a nobis; creatio uero facta sit et sine nobis: sola, que nobiscum quodammodo fit propter consensum uoluntarium nostrum, in merita nobis reputabitur reformatio.  Ipsa sunt ieiunia nostra, uigilie, continentia, opera misericordie, ceteraque uirtutum exercitia, per que utique constat interiorem hominem nostrum renouari de die in diem: dum et intentio terrenis incuruata curis, de imis paulatim ad superna resurgit; et affectio circa carnis desideria languens, sensim in amorem spiritus conualescit; et memoria ueterum operum turpitudine sordens, nouis bonisque actibus candidata in dies hilarescit. In his namque tribus interior renouatio 623 consistit: rectitudine scilicet intentionis, puritate affectionis, recordatione bone operationis, per quam sibi bene conscia memoria enitescit.

50. uerum hec cum certum sit diuino in nobis  actitari Spiritu, Dei sunt munera: quia uero, cum nostre uoluntatis assensu, nostra sunt merita. Non enim uos estis, inquit, qui loquimini, sed Spiritus Patris uestri qui loquitur in uobis : et Apostolus: An experimentum eius queritis, inquit, qui in me loquitur Christus?  Si ergo Christus, aut Spiritus sanctus loquitur in Paulo, non etiam itidem operatur in ipso? Non enim loquor, ait, que per me non efficit Deus . Quid ergo? si non Pauli, sed Dei loquentis in Paulo, uel operantis per Paulum, et uerba sunt, et opera; ubi iam Pauli merita? ubi est quod tam fidenter aiebat: Bonum certamen certaui, cursum consummaui, fidem seruaui: de reliquo reposita est mihi corona iustitie, quam reddet mihi Dominus in illa die iustus iudex?   An in eo forte confidit sibi coronam esse repositam, quod per ipsum illa fiebant? Sed multa per malos, siue angelos, siue homines, fiunt bona; nec tamen reputantur illis in merita. An quia potius et cum ipso, hoc est cum eius bona uoluntate, fiebant? Nam si inuitus, inquit, euangelizauero, dispensatio mihi credita est: si autem uolens, gloria est mihi .

51. Ceterum si uel ipsa uoluntas, de qua omne meritum pendet, ab ipso Paulo non est; quo pacto eam, quam sibi repositam presumit, coronam uocat iustitie? An quoniam iuste, iam et ex debito requiritur,  quodcunque uel gratis promittitur? Denique ait: Scio cui credidi, et certus sum quia potens est depositum meum seruare . Dei promissum, suum appellat depositum: et quia credidit promittenti, fidenter promissum repetit. Promissum quidem ex misericordia, sed iam ex iustitia persoluendum. Est ergo quam Paulus exspectat, corona iustitie: sed iustitie Dei, non sue. Iustum quippe est ut reddat quod debet: debet autem quod pollicitus est. Et hec est iustitia, de qua presumit Apostolus, promissio Dei: ne si hanc contemnens, suam uelit statuere, iustitie Dei non sit subiectus, cuius tamen sue iustitie ipsum Deus uoluit habere consortem, ut et corone faceret promeritorem. In eo enim sibi iustitie consortem, et corone statuit promeritorem;  cum operum, quibus erat illa repromissa corona, habere dignatus est coadiutorem. Porro coadiutorem fecit, cum fecit uolentem, hoc est sue uoluntati consentientem. Itaque uoluntas in auxilium, auxilium reputatur in meritum. Si ergo a Deo uoluntas est; et meritum. Nec dubium quin a Deo sit et uelle, et perficere pro bona uoluntate. Deus igitur auctor est meriti, qui et uoluntatem applicat operi, et opus explicat uoluntati [al., uoluntatis]. Alioquin, si proprie appellentur ea, que dicimus nostra merita; spei quedam sunt seminaria, caritatis incentiua, occulte predestinationis indicia, future felicitatis presagia, uia regni, non causa regnandi. Denique, quos iustificauit, non quos iustos inuenit, hos et magnificauit .





S. BERNARDI ABBATIS AD HUGONEM DE SANCTO uICTORE EPISTOLA SEU TRACTATUS, DE BAPTISMO ALIISQUE QUAESTIONIBUS AB IPSO PROPOSITIS.





ADMONITIO IN OPUSCULUM X.

624 1. Et hec epistola, que alias septuagesima septima esse solebat, in tractatuum classem relata est ab Horstio. Inscribitur in uetustis libris, »ad magistrum Hugonem de Sancto-uictore.« Duo fuerunt eodem tempore Hugones in abbatia Sancti-uictoris apud Parisios: unus scriptis clarus, de Sancto-uictore appellatus. ad quem hec epistola, Lothariensis seu Iprensis, non Saxonicus, dictus in fragmento quod retuli in tomo primo Analectorum, mortuus anno 1142, ac proinde ante Eugenii tertii pontificatum: alter ab ipso Eugenio laudatus in epistola ad Sugerium, que epistola inter Sugerianas est sexagesima octaua. Eugenii hec uerbo sunt: »Quia ergo dilectus filius noster Hugo, canonicus Sancti-uictoris, ad nos rediturus est; beneuolentiam tuam rogamus, quatenus ei equitaturam unam et expensas, que pro ipsa et eius sessore in reditu sibi sufficiant, largiaris.« Ad primum reuertor, cuius epistola, que huic occasionem dedit, in editis eius operibus desideratur.

2. Argumentum huius epistole est contra quemdam anonymum, cuius sententia erat; primo, Baptismi preceptum obligasse, ex quo primum Nicodemo dictum est a Christo Domino, Nisi quis renatus fuerit, etc. secundo, Neminem absque Baptismo, uel saltem eius uice martyrio, ullatenus potuisse saluari; tertio; Patres ueteris Testamenti tam claram habuisse notitiam de Incarnatione, quam Christianos; quarto: Nullum esse peccatum ex ignorantia; quinto: Bernardum errasse, cum scripsit in homiliis super Missus est, Angelos latuisse Dei consilium de Incarnatione.

3. Quis fuerit iste anonymus, non facile diuinare licet. Quidam esse putant Ioannem archiepiscopum Hispalensem, ad quem Hugo uictorinus epistolam scripsit, cuius argumentum est, non solum corde, sed etiam ore confitendam fidem, quam Ioannes ipse ore negauerat. Sed nichil ex illa epistola colligitur ad stabiliendam hanc coniecturam. Exstat in tomo tertio Operum Hugonis uictorini, libro primo Miscellaneorum, capite octauo, uerisimilius esset, anonymum istum non alium esse ab Hugone Farsito, quem de Sacramentis nonnulla haud recte sensisse patet ex Bernardi epistola trigesima quinta, ad ipsum. »Quia inter amicos contra ueritatem nulla debet esse meticulosa, cum sit periculosa, palpatio; hoc me, fateor, mouit et mouet, quod illam inter nos iam ante habitam de Sacramentis collationem, in principio predicti opusculi defendere et astruere conati estis. In qua utique collatione, si uestre summam sententie bene meministis, an sensui conueniat ecclesiastico, uos uideritis. uestre autem ingenue humilitatis est non erubescere corrigi, si quid aliquando aliter sapuistis.« uerum cum Bernardus Hugone uictorino rogante, aduersarii auctoris, cuius nomen lacuerat Hugo, nec Bernardus ipse sciebat, assertionibus responderit; de alio quam de Hugone Farsito, cuius sententiam et nomen haud ignorabat Bernardus, sequens epistola intelligenda forsan nonnullis uidebitur. Quanquam reponi potest collationem illam, de qua Bernardus agit in epistola trigesima quinta, esse fortasse posteriorem hac epistola septuagesima septima, quam cum scriberet Bernardus, nondum rescierat quis esset auctor illius sententie, quam hac in epistola impugnat. Utut sit, hec epistola non est contra Abelardum, cuius nomini haud pepercisset Hugo: tametsi Abelardus quedam habet affinia iis, que carpti hoc in loco Bernardus. De tempore scripte epistole id tantum asserere possumus, eam ante annum 1142 quo mortuus est magister Hugo uictorinus, scriptam fuisse.



625 PRAEFATIO.


Si tibi uideor tardius rescripsisse, scito me tarde quoque accepisse ad quod rescriberem. Nam quod miseras, non continuo ad me usque perlatum est, sed Pontiniaci diu ante retentum. Porro ubi accepi, moram minime feci in rescribendo. Ceterum id breuius, quam tua forte deposcebat intentio: sed non plane quam mea occupatio sineret. Curaui tamen ne te utcunque lateret quidquid super interrogatis ego sentirem, tuo sane eadem mea sensa et otio, et ingenio plenius astruenda relinquens, si ita oportere cognoueris. Nec dubito ad manum tibi esse rationes certas, et congruas auctoritates, quibus facile id possis. Is ergo, cuius me respondere assertionibus iubes, et nomen taces, tibi nouerit a me super  consultis quod sentio dictum, non sibi contradictum, etiamsi quid aliter ab ipso sapimus. Nam si uerum nos sapimus, ueritas ei contradicit, non nos. Sed enim si non confunditur acquiescere ueritati, et ueritas cum eo sapit, et nos. Sin autem, seruum Dei tamen non oportet litigare, sed magis patientem esse ad omnes . Ideoque non querimus pugnas uerborum; nouitates quoque uocum iuxta apostolicam doctrinam euitamus. Patrum tantum opponimus sententias, ac uerba proferimus, et non nostra: nec enim sapientiores sumus quam patres nostri. Abundet sane in suo sensu qui uult quantum uult, dummodo nos patiatur in Scripturarum sensibus abundare, quomodo dicit Apostolus: Non quod sufficientes simus cogitare aliquid  a nobis, tanquam ex nobis; sed sufficientia nostra ex Deo est .



CAPUT PRIMUM. Non obligasse Baptismum, ex quo dictum fuit Nicodemo, »Nisi quis renatus,«

1. Scribis itaque quemdam asserere nescio quem  ex quo primum dictum a Domino legitur: Nisi quis renatus fuerit ex aqua et Spiritu sancto, non intrabit in regnum celorum , ex eo neminem absque eodem percepto actualiter uisibili sacramento, uel eius uice martyrio, ullatenus potuisse saluari; sed etsi forte illud quispiam cum uera fide et contritione cordis expeteret, sed preuentus mortis articulo assequi quod cuperet non ualeret, tamen omnino damnari. Ubi  primo de temporis quidem prefixione durum nimis austerumque uidetur, ut uidelicet uerbum adhuc absconditum palam iam noceat, et ante iudex feriat quam minetur; quodque interim in tenebris loquitur et in aure Saluator, nondum quidem saluet, quia nondum apparet, et iam mundum impleat condemnatis. Itane ergo uerbum salutis et preceptum uite non prius uitam restituere ualuit, quam mortem inflixerit; idque eo innocentibus, quo et ne scientibus adhuc uoluntatem Domini sui? Num gentem ignorantem et iustam  debuit interficere Deus?  Quis ita sapiat? Non equidem uite concordat Auctori, morte nimirum, quam exterminare uenerat, uti mox in initio uiarum suarum ad preiudicium seculi, celeste  adhuc recentissimum ignorantis edictum. Nefas est profecto sentire de omnium largitore bonorum, quod tam malum principium dederit adueniens Minime prorsus id 626 ego cuipiam de Christo assenserim, quod magis ab Antichristo merito formidatur, quia uidelicet et ipse parauerit sagittam suam in pharetra, ut sagittaret in obscuro rectos corde.

2. Quanti namque interim toto orbe non baptizati moriuntur, profecto ignorantes, quid cum Nicodemo iehsu noctu secretoque confabuletur? Quid ergo? necdum lex promulgatur, et iam preuaricantes tenentur? Et quomodo, inquit, credent in eum quem non audierunt? quomodo uero audient sine predicante? quomodo autem predicabunt nisi mittantur? .  Necdum iniuncta, necdum uulgata, necdum audita predicatio est: et iuxta pigri ac nequam serui sententiam tam durus est Dominus, ut necdum sata iam metere uelit, et non sparsa colligere? Absit. Sed audi magis huius rei ueritatem. Qui unus est Magister in celo et in terra, ei qui magister tantum in Isrel erat, familiari priuatoque colloquio tradebat quod traderet; docebat quod doceret, non quod exigeret et ab absentibus, non unde prescriberet et his qui non audierant. ualde quippe iniuste exigitur obeditio, ubi non precessit auditio. Neque enim tale est hoc, quod et absque promulgatione naturalis lex ignorare non sineret, quale, uerbi gratia, illud est: Quod tibi non uis fieri, alii ne feceris . Factitium magis quodammodo est, et non naturale  mandatum. Quenam enim natura seu ratio docet, internam eternamque salutem neminem mortalium posse percipere, cuius corpus foris perfusum uisibili non fuerit elemento? Sacramentum Dei Altissimi est suscipiendum, non discutiendum; uenerandum, non diiudicandum; fide sortitum, non innatum; traditione sancitum, non adinuentum ratione. Porro fidem necesse est ut auditus precesserit, dicente Apostolo: Ergo fides ex auditu. Quod ergo omnino fieri [al. sciri] non poterat si non audiretur, quo pacto, queso, exigi debeat et antequam audiretur? uide autem quomodo huc refugit Apostolus, et de solo auditu conuincit incredulos. Sed dico, inquit, Nunquid non audierunt?  ac si dicat: Excusari poterant, si non audissent. Ubi enim  non est lex, nec preuaricatio. Nunc uero cum in omnem terram exierit sonus predicantium, et in fines orbis terre uerba eorum  ; quia iam dissimulari non ualet auditus, profecto inexcusabilis est et contemptus.

3. Multa profecto scienda nesciuntur, aut sciendi incuria, aut discendi desidia, aut uerecundia inquirendi. Et quidem huiusmodi ignorantia non habet excusationem. Sed numquid forte tale est hoc, quod inquisitum humano possit addisci magisterio? Homo hominis nonnisi ipso indicante cogitatum intelligit: quanto minus diuinum quis poterit inuestigare consilium, nisi cui ipse uoluerit reuelare? Audi denique ipsum. Si non uenissem, ait, et locutus eis non fuissem, peccatum non haberent. Non dicit simpliciter.  Et locutus non fuissem; sed interserens eis, et locutus eis, inquit, non fuissem: ostendens sine dubio non ante censeri inexcusabiles de contemptu, quam ad ipsorum usque notitiam iussio perueniret. Nam si locutus quidem fuisset, sed non eis; inobedientie culpam ignorantia nichilominus excusaret. Nunc autem, inquit, quoniam locutus sum, et locutus sum eis, excusationem non habent de peccato suo . Unde et aiebat: Ego palam locutus sum mundo, et in occulto locutus sum nichil . Non 627 quod suos domesticos multa in occulto priuatimque non docuerit: sed quod tanquam nichilum interim reputaret; et nec penam, nec premium ea agere  que in secreto tradebat, iudicaret, donec de medio fierent, et prodirent in lumine. Denique  et dicebat: Quod dico uobis in tenebris, dicite in lumine ; ut merito uidelicet iam audientibus obedientie uel meritum adscriberet, uel contemptum, cum in medio proferrentur. Item: Qui uos audit, inquit, me audit; et qui uos spernit, me spernit: ac si diceret, Iudicium meum inter obedientes et contemnentes, non de mea secreta traditione, sed de uestra publica predicatione pendebit.

4. Sed forte aliquis dicat, eos quidem qui non audierunt, etsi non de contemptu iudicari, damnari tamen propter originale peccatum, a quo utique  nisi per lauacrum emundari minime potuerunt. At uero quis nesciat et alia preter Baptismum contra originale peccatum remedia antiquis non defuisse temporibus? Abrahe quidem et semini eius, circumcisionis sacramentum in hoc ipsum diuinitus traditum est . In nationibus uero, quotquot inuenti sunt fideles, adultos quidem fide et sacrificiis credimus expiatos, paruulis autem solam profuisse, imo et suffecisse parentum fidem. Porro hoc ita quidem usque ad Baptismi tempora perdurasse: quo uno substituto, uacasse cetera.

5. Querimus itaque Baptismi tempus ex quo ceperit. Ex quo, inquit, primum dictum est: Nisi quis renatus fuerit, etc. Tene ergo firmiter dictum  hoc ad Nicodemum, utique amicum Iesu, occultum tamen propter metum Iudeorum; occultumque illud de nocte requisisse colloquium. Quanta autem putas obisse interim  millia circumcisorum, cum necdum in lucem prodierit quod de Baptismo tunc in tenebris dicebatur? Quid ergo? damnatos illos omnes dicimus, quia baptizati non sunt? Fit ergo iniuria antiquo illi Dei eque mandato, si nouo adhuc furtiue quodammodo superueniente, non tamen subueniente, illud ita subito euanuisse putetur, ut prodesse deinceps non ualeret. Et quidem quam longe post puta; publice predicatum et clamatum super tecta fuisse: Si circumcidamini, Christus uobis non proderit?  Quomodo deinde stabit illud, quia a diebus Ioannis  Baptiste regnum celorum uim patitur , si precipue tunc temporis contigisse constiterit huiuscemodi a regno uiolentam interclusionem, qualis quidem nec ante fuerit, nec post futura sit? Sancito quippe noui mysterii decreto, sed adhuc secreto; quisnam, queso, morientibus interim ad regnum patet accessus, dum et uetus iam deficit, quoniam a nouo excluditur: et nouum tamen non subuenit, quoniam, dum nescitur, non percipitur? O infelicissima illa tempora! que sola a seculis omni penitas salutis remedio uacua transierunt, dum et circumcisio que illo usque uiguerat, prodesse ian subripiente Baptismate non auderet: et Baptisma, quoniam adhuc lateret, non succurreret Forsan dormiebat eo tempore Deus, nec fuit interim qui  redimeret, neque qui saluum faceret.



CAPUT II. Baptismi obligationem cepisse primum post sufficientem eius promulgationem. In necessitatis tamen articulo sufficere Baptismum fide et uoto susceptum, sicut et martyrium.

6. Satis profecto ex his, quantum reor, apparet, quod damnatio non baptizatorum, et frustratio circumcisorum, et euacuatio sacrificiorum, que forte contra originale peccatum ritus obseruabat antiquus, generaliter iam tunc minime ceperit, quando  Nicodemo clam dictum est: Nisi quis renatus fuerit ex aqua et Spiritu sancto, non intrabit in regnum celorum . 628 Sed nec quando Apostolis palam iniunctum est, Ite, docete omnes gentes, baptizantes eos in nomine Patris, et Filii, et Spiritus sancti : sed ex eo tempore tantum cuique cepit antiqua obseruatio non ualere, et non baptizatus quisque noui precepti reus existere, ex quo preceptum ipsum inexcusabiliter ad eius potuit peruenire notitiam. Sane paruulis et necdum ratione utentibus, quia sola nocere creditur peccati contagio, non etiam mandati preuaricatio; tandiu credendum est antiqua ualuisse sacramenta, quandiu palam interdicta non fuisse constiterit. An uero ultra? Penes Deum est, non meum definire. Porro  in maiori etate quisquis post uulgatum ubique Baptismi remedium renuit iam baptizari, generali originalique macule addit et ex proprio crimen superbie, duplicem secum portans iustissime damnationis causam, si sic de corpore exire contigerit. Tamen si ante exitum resipuerit, et uoluerit, et petierit baptizari, sed mortis preoccupatus articulo forte obtinere nequiuerit; dum non desit fides recta, spes pia, caritas sincera: propitius sit mihi Deus, quia huic ego ob solam aquam, si defuerit, nequaquam omnino possum desperare salutem, nec uacuam credere fidem, nec confundere spem, nec excidere caritatem: tantum si aquam non contemptus, sed sola, ut dixi, prohibeat impossibilitas. Si quis aliter sapit, uiderit unde sibi quod asserit persuaserit:  nam me non facile fateor assentire, si non firmior induxerit uel ratio ad intelligendum, uel ad credendum auctoritas.

7. Sed miror admodum, si nouus iste nouarum inuentor assertionum, et assertor inuentionum, inuenire in hoc rationem potuerit, que sanctos Patres latuerit Ambrosium et Augustinum, siue auctoritatem eorumdem auctoritate potiorem. Nam si nescit, uterque idem profecto sensit, quod fatemur sentire et nos. Librum certe Ambrosii de morte ualentiniani legat  si non legit; recolat si iam legit; non dissimulet si recolit: et aduertet sine dubio, Sanctum homini non baptizato et mortuo fidenter de sola fide salutem presumere, et tribuere indubitanter bone uoluntati, quod defuit facultati  . Legat et Augustini de unico Baptismo librum quartum: et se uel agnoscat imprudenter deceptum, uel probet impudenter obstinatum. »Baptismi,« inquit, »uicem aliquando implere passionem, de latrone illo, cui non baptizato dictum est, Hodie mecum eris in paradiso , beatus Cyprianus, non leue documentum assumit.« Et addit: »Quod etiam atque etiam considerans, inuenio,« inquit, »non tantum passionem pro nomine Christi id quod ex Baptismate deerat posse  supplere; sed etiam fidem conuersionemque cordis, si forte ad celebrandum mysterium Baptismi in angustiis temporum succurri non potest. Et infra: Quantum itaque,« ait, »ualeat etiam sine uisibili sacramento Baptismi quod ait Apostolus: Corde creditur ad iustitiam, ore autem confessio fit ad salutem , in illo latrone declaratum est. Sed tunc,« inquit, »impletur inuisibiliter, cum mysterium Baptismi non contemptus religionis, sed articulus necessitatis excludit .« Et quidem non ignoro retractare ipsum id quod posuerat testimonium de latrone, minusque idoneum ad comprobandam illam sententiam confiteri, eo quod sane incertum sit utrumne fuerit baptizatus . Ceterum sententiam et audacter prosequitur, et multipliciter confirmat; nec uspiam, nisi fallor, retractasse reperies. Item in alio loco Augustinus, cum aliquos premisisset, quos Scriptura commemorat inuisibiliter quidem, non tamen etiam uisibiliter sanctificatos, tandem infert: »Ex his colligitur,« ait, »inuisibilem sanctificationem quibusdam adfuisse et profuisse sine uisibilibus sacramentis, que pro temporum diuersitate mutata sunt, ut alia tunc fuerint, et alia modo sint.« Et paulo post: »Nec tamen,« inquit, »uisibile sacramentum omnino contemnendum: nam contemptor eius inuisibiliter sanctificari 629 non potest .« Ubi satis euidenter ostendit,  fidelem et conuersum ad Dominum, non si nequiuerit, sed si contempserit baptizari, fructu priuari Baptismatis.

8. Ab his ergo duabus columnis, Augustinum loquor et Ambrosium, crede mihi, difficile auellor. Cum his, inquam, me aut errare, aut sapere fateor: credens et ipse, sola fide hominem posse saluari, cum desiderio percipiendi sacramentum: si tamen pio adimplendi desiderio mors anticipans, seu alia quecunque uis inuincibilis obuiarit. uide etiam ne forte ob hoc Saluator cum diceret: Qui crediderit et baptizatus fuerit, saluus erit; caute et uigilanter non repetierit, Qui uero baptizatus non fuerit; sed tantum: Qui uero, inquit, non crediderit, condemnabitur : nimirum innuens solam interdum  fidem sufficere ad salutem, et sine ipsa sufficere nichil. Quapropter etsi martyrium uicem Baptismi posse implere conceditur, non plane hoc facit pena, sed ipsa fides. Nam absque ipsa quid est martyrium, nisi pena? Que ergo martyrio prestat, ut absque ulla dubietate pro Baptismate reputetur; ipsa ita infirma et imbecillis per se erit, ut quod dare alteri ualet, sola non ualeat obtinere? Et prorsus sanguinis pro Christo effusio magne cuiusdam fidei indubitata probatio est, non Deo tamen, sed hominibus. Sed qui si Deus profecto ad probandum  quod uult, nullis indiget experimentis, eque magnam in corde cuiuspiam in pace morientis inspicit fidem, martyrio quidem non interrogatam, martyrio tamen idoneam? Si recordatus fuerit homo, necdum se salutis percepisse mysterium, et dolens penitensque toto desiderio expetierit, sed assequi mortis celeritate preoccupatus nequiuerit; damnabit fidelem suum Deus? damnabit, inquam, hominem pro se etiam paratum mori? Paulus dicit: Nemo potest dicere, Dominus iehsu, nisi in Spiritu sancto . Hunc ergo qui in articulo mortis non solum inuocat Dominum Iesum, sed ipsius quoque toto desiderio expetit Sacramentum; dicemus aut non loqui in Spiritu sancto, et falsus erit Apostolus; aut et cum Spiritu sancto damnari? Saluatorem habet habitantem  per fidem in corde, et in ore per confessionem; et cum Saluatore damnabitur! Pro certo, cum non aliunde martyrium, nisi ex fidei merito illam obtinuerit prerogatiuam, ut singulariter uice Baptismi secure suscipiatur: non uideo cur non ipsa eque et sine martyrio apud Deum tantumdem possit, cui et sine martyrii probamento procul dubio innotescit. Pessit sane tantumdem, dixerim, quantum ad salutis spectat obtentum, non autem ad meriti cumulum, quo indubitanter martyrium antecellit. Legimus, Omnis qui odit fratrem suum, homicida est ; et item: Qui uiderit mulierem ad concupiscendum eam, iam mechatus est in corde suo . Quid planius, quod uoluntas pro  facto reputetur, ubi factum excludit necessitas? Nisi forte putetur in malo, quam in bono efficacior inueniri uoluntas apud Deum qui caritas est; et promptior esse ad ulciscendum, quam ad remunerandum misericors et miserator Dominus. Quomodo is qui alieno debito se teneri forte in extremis positus recolit, si desit unde persoluat, sola nichilominus penitentia et cordis contritione obtinere ueniam creditur, ne iam pro eo damnetur: sic sola fides et mentis ad Deum conuersio, sine effusione sanguinis, et sine perfusione aque, salutem sine dubio operatur uolenti, sed non ualenti, prohibente mortis articulo, baptizari. Et sicut nulla illi penitentia remittitur peccatum, si, cum possit, non restituit ablatum: sic et huic nulla proderit fides, si cum  possit, non percipit Sacramentum. Quanquam et fidem conuincitur non habere perfectam, si negligit. 630 uera enim et plena fides uniuersa precepta complectitur: est autem hoc unum ipsumque precipuum ex preceptis. Merito ergo non infidelis, sed plane rebellis atque contemptor reputabitur, quisquis obedire renuerit. Quomodo denique fidelis, qui Dei contemnit Sacramentum?

9. Sane infantes, quia hanc, prohibente etate, non possunt habere fidem, hoc est cordis ad Deum conuersionem; consequenter nec salutem, si absque Baptismi perceptione moriuntur. Non quod uel ipsi, quando baptizantur, fide omnino careant, sine qua impossibile est uel ipsos placere Deo: sed saluantur et ipsi per fidem, non tamen suam, sed alienam.  Dignum nempe est et ad Dei spectat benignitatem, ut quibus fidem etas denegat propriam, gratia prodesse concedat alienam. Nec enim Omnipotentis iustitia propriam putat ab his exigendam fidem, quos nouit propriam nullam habere culpam. Porro aliena opus est fide, cum sine sorde non nascantur aliena: quatenus nec a paruulis alienum sit, quod de omnibus generaliter dicitur, Fide mundans corda eorum . Nec dubium, quod macula contracta ab aliis, aliorum quoque fide ualeat uel debeat emundari. Hec sunt quippe iudicia diuine iustitie, in quibus exsultans sanctus Dauid, Memor fui, inquit, iudiciorum tuorum a seculo, Domine, et consolatus sum . Hucusque de his.



CAPUT III. Iustos ueteris Testamenti non tam claram habuisse notitiam futurorum mysteriorum fidei, quam nos habemus preteritorum.


10. Asserit preterea, ut dicis, ille quem dicis, omnes antiquos iustos, quotquot uidelicet Christi aduentum precesserunt, tantam omnino habuisse prescientiam futurorum, quantam nos, qui post sumus, preteritorum scientiam: ita ut nullus uel simplicium iustorum aliquid prorsus ignoraret ex omnibus, que modo nobis euangelica pandit historia. uerbi gratia, uerbum incarnatum, partum uirginalem, doctrinam Saluatoris, miracula, crucem, mortem, sepulturam, descensum ad inferos, resurrectionem, et ad celos ascensionem, sic omnino  omnibus illorum temporum iustis, et aperte omnia, et distincte singula fuisse precognita, quemadmodum suo sunt tempore post exhibita, et modo cognita nobis: adeo ut nec iusti fuerint, nec salui sint, quibus ita clara omnia et perspicua non fuerunt. Et id quidem falsum.

11. uerum ad refellendum tu tanta in tua epistola posuisse uideris [al. tu tantum in tua epistola enituisti], ut nil addendum penitus putem; et pene quid addi possit, non inueniam. De homine tamen qui ista loquitur , uidetur mihi plus nouitatis curiosus, quam studiosus ueritatis; grauarique de omni re sentire cum aliis, et dicere quod aut solus non dixerit, aut primus. Unde fit ut in his que sentit uel loquitur,  modum omnino tenere aut ignoret, aut dissimulet. Ecce enim et in hac assertione sua, dum pares in scientia facit omnes qui uentura sperabant, iis qui preterita legunt; Deum profecto aut nimis parcum predicat, aut nimis largum, oculum discretionis ex nulla parte aperiens. Aut enim numerum electorum illius temporis sub paucitate redigit rarissimorum spiritualium, quos pro sue sanctitatis speciali excellentia insignes illustresque illis temporibus exstitisse, ac singulari munere Spiritus singula, uti uentura erant, preuidere certissime potuisse Scriptura commemorat; et sic nimis abbreuiat manum Dei, dum preter paucos illos perfectissimos, neminem eo tempore putat potuisse saluari: aut certe, si et illa  tempora multitudinem saluandorum 631 etiam preter istos habuisse non diffitetur; magnam, sed inauditam diuini muneris largitatem ueteri populo collatam asserit: siquidem omnem illam multitudinem omnia, que de mysterio nostre redemptionis superius enumerata sunt, liquido precognouisse constiterit. Cum enim ex his quidpiam tunc nec scriptum manifeste, nec publice predicatum fuisse manifestum sit: restat ut fateamur omnia omnibus per Spiritum reuelata fuisse; et sic omnes spirituales, omnes perfectos, omnes exstitisse prophetas, quotquot ab aduentu Domini retro iusti et salui fuerunt. Fuit itaque antiquis temporibus aut perrara salus, aut nimium numerosa perfectio: quorum quidem quodlibet sapere, discretionis terminos excedere  est.

12. Quod si uidetur tolerabilius, imo et Deo dignius [al. iustius] iudicatur, replesse potius et ditasse secula illa multitudine perfectorum, quam saluandorum tanta fuisse paucitate contentum, quatenus et salui non pauci tunc fierent, et omnes nichilominus repleti spiritu prophetico, necdum reuelata mysteria iam tunc penetrarent: si, inquam, hoc recipitur, benedicimus quidem Deum in donis suis; sed quid tempori gratie reseruatum sit, non uidemus: nisi quod tempus gratie illud potius iuxta sententiam hanc fuerit appellandum, in quo tot et tante Dei populo diuitie spiritus affluebant; ut illud prorsus incredibili felicitate cerneretur impletum, quod Moyses optabat, cum diceret: Quis dabit ut omnes  prophetent?  Queso, quid simile attulit Euangelium? Frustra gloriatur Paulus de primitiis spiritus, quas se putat cum suis coapostolis accepisse; cum nil tale in diebus suis potuerit experiri. Denique aiebat: Numquid omnes prophete?  Frustra, inquam, gloriatur de Euangelio suo, quia non ab homine, neque per hominem illud acceperit, sed quasi speciali quadam prerogatiua per reuelationem Iesu Christi : cum et ante ipsum per Spiritum sanctum fuerit etiam populis reuelatum. Sed nec apostolus Petrus profecto debuit propheticum illud ad sua tempora retorquere, Effundam de Spiritu meo super filios et filias uestras, et prophetabunt filii uestri et filie ; si abundantior iam precesserat transactis seculis effusio Spiritus. Aut certe Propheta, uel potius in Propheta Deus , non plane, Effundam, sed, Subtraham magis de Spiritu meo dixisse debuerat. Quid enim? si filiis Euangelii omnes ueteres iustos pares facimus in scientia, numquid non et superiores in gratia consequenter fateri necesse est! utpote quos non lectio, sicut nos, aut predicatio, sed ipsa unctio docuerit omnes de omnibus.

13. Esto tamen: toleremus nos nostram iniuriam, et Apostoli quoque suam, ut et ipsis minimi etiam antiquorum iustorum comparentur in scientia, preferantur in gratia. Sed est sane quod ullo omnino  pacto non ferimus, et merito; ut Dominus uidelicet glorie sentiatur uel falli unquam potuisse, uel fallere uoluisse. Et quidem ipse protestatus est, inter natos mulierum maiorem Ioanne Baptista non surrexisse . uide autem si non uere falsum fateri cogimur ueritatis hoc testimonium, si tantum tribuamus ueteribus, quantum nec Ioanni uindicare ualemus. Non utique fit iniuria Ioanni, si quid ignorasse creditur aut dicitur, nimirum quod et ipse non diffitetur: sed si quod preconi ueritatis negamus, contra preconium ueritatis alteri damus; hoc non tantum iniuria, sed et blasphemia est, et plane contradicere non Ioanni, sed ueritati. Quid ergo? Amicus sponsi dubitat, et querit, Tu es qui uenturus es, an alium exspectamus , et nos  millibus hominum certitudinem de omnibus nostro mendacio confirmamus.

14. Nec ipsos de se ita ueteres sensisse, paucis aduertere possumus. Moyses scribit Deum ad se loquentem dixisse sic: Ego sum Deus Abraham, et Deus Isaac, et Deus Iacob; et nomen meum Adonai non indicaui eis ; subaudit, sicut tibi. Ostendit ergo se de Dei notitia 632 plus aliquid precedentibus patribus accepisse. Dauid quoque super doctores suos et seniores donum sibi intelligentie audacter presumit, ita dicens: Super omnes docentes me intellexi, quia testimonia tua meditatio mea est: et rursum, Super senes intellexi . Sed et propheta Daniel, Pertransibunt, ait, plurimi et multiplex erit  scientia ; ampliorem scilicet rerum notitiam promittens et ipse posteris. Si ergo, ut ait etiam sanctus papa Gregorius, secundum incrementa temporum creuit et scientia spiritualium patrum; et quanto uiciniores aduentui Saluatoris exstiterunt, tanto mysterium salutis plenius perceperunt : non est dubium, quin his qui et presentes fuerunt, multo amplius contulerit rerum ipsarum exhibitio, atque presentia exhibentis. Denique et audiunt, Beati oculi qui uident que uos uidetis ; item: uos autem dixi amicos, quia omnia quecunque audiui a Patre meo, nota feci uobis . Multi, inquit, reges et prophete uoluerunt uidere que uos uidetis, et non uiderunt; et  audire que auditis, et non audierunt . Quare? ut uidelicet clarius largiusque perciperent, quod uix tenuiter obscureque presenserant. Alioquin quid opus erat foris uidere carnem, et carnis audire sermones, si iam intus a Spiritu fuerant perfecte instructi de omnibus? presertim cum Dominus dicat, Caro non prodest quidquam, spiritus est qui uiuificat . Quod si Prophete, et qui illustriores uidebantur in illo populo, non omnes omnia liquido equaliter agnoscere ualuerunt, sed alii plus, alii minus; prout eis Spiritus dabat, diuidens singulis prout uolebat, idque absque preiudicio sue sanctitatis atque perfectionis: quanto magis simpliciores quique iusti sine detrimento salutis, saluationis tempus, modum et ordinem nescire potuerunt,  que tamen certa spe et fide, uti promissa fuerant, firmissime tenuerunt?

15. Quanti hodieque profecto in populo christiano uite eterne, seculique futuri, quod indubitanter credunt et sperant, et ardenter desiderant, formam tamen ac statum ne cogitare quidem uel tenuiter norunt? Ita ergo multi ante Saluatoris aduentum, Deum omnipotentem tenentes et diligentes sue salutis gratuitum promissorem, credentes in promissione fidelem, sperantes certissimum Redemptorem, in hac fide et exspectatione saluati sunt: licet quando, et qualiter, et quo ordine salus repromissa fieret, ignorarent. Denique Beda aperte docet aperta omnia omnibus nequaquam fuisse que de Christo futura erant, quod tu quoque testimonium in tua epistola posuisti.  »Unum,« inquit, »idemque dominice crucis tropeum prius Prophete et Moyses, quam Apostoli nouerant et predicabant: sed Prophete hoc aliquoties figuratis uelatisque sermonibus, Apostoli autem Apostolorumque successores patefacta luce Euangelii semper aperte predicabant: ita ut nunc omnis populus christianus scire et confiteri debeat fidem, quam eo tempore pauci admodum, et perfectiores quique nouerunt; quamuis omnis populus Dei etiam tunc eiusdem mysteria fidei in legalibus ceremoniis typice portaret.« Multa sunt que ad hec confirmanda concurrunt: sed modus epistolaris cuncta non patitur, nec opus est. Arbitror enim, ut ante iam dixeram, me quoque non respondente, ea potuisse sufficere que tua super hoc epistola continet.  Sed hoc [al. hac] addidi, ne intactum quid preterirem ex omnibus que petisti.



CAPUT Iu. Ostendit dari peccatum per ignorantiam contra assertorem contrarie opinionis.

16. Iam contra tertiam assertionem non multum nobis arbitror laborandum, tum quod manifestam nimis preferat falsitatem; tum quod ipse eius inuentor, in sua superiori sententia ipsam per se satis impugnet, sibimetipsi contrarius. Cum enim de nocturno illo priuatoque susurrio Domini cum Nicodemo, laqueum nectat publice damnationis per totum orbem ignorantibus, arbitrans uidelicet neminem ex 633 illa hora potuisse saluari, qui non fuerit baptizatus; nonne aperte peccatum ignorantie, et  peccatum damnabile confitetur? Nisi forte tam proteruus sit, ut Deum homines sine culpa damnare existimet. uerendum tamen, ne si uel breuiter non respondetur stulto iuxta stultitiam suam; putans forte sapientiam, securius spargat seminarium uecordie in auribus insipientium, et ita iam insipientie eius non sit numerus. ueritatis proinde testimoniis, paucis et manifestis, manifestum mendacium confutetur. Is forsitan qui asserit non posse peccari per ignorantiam, nunquam pro suis ignorantiis deprecatur, sed potius prophetam irrideat deprecantem et dicentem: Delicta iuuentutis mee, et  ignorantias meas ne memineris . Forsitan et reprehendet Deum exigentem pro peccato ignorantie satisfactionem. Loquitur enim in Leuitico ad Moysen dicens: Anima si peccauerit per ignorantiam, feceritque unum ex his que lege Domini prohibentur, et peccati rea intellexerit iniquitatem suam, offeret arietem immaculatum de gregibus sacerdoti, iuxta mensuram estimationemque peccati; et rursum: Qui orabit pro eo quod nesciens fecerit, et dimittetur ei, quia per errorem deliquit in Dominum .

17. Si ignorantia nunquam peccatum est, cur dictum est in Epistola ad Hebreos, quia in secundo tabernaculo semel in anno solus pontifex intraret, non sine sanguine, quem offerret pro sui et populi  ignorantia?  Si peccatum ignorantie nullum est, non ergo peccauit Saulus, quod persecutus est Ecclesiam Dei, quoniam quidem ignorans hoc fecit, manens in incredulitate. Bene itaque faciebat, quod erat blasphemus, et persecutor, et contumeliosus; quod erat spirans minarum et cedis in discipulos Iesu; et in hoc ipso quippe abundanter emulator existens paternarum suarum traditionum . Non ergo debuit dicere: Misericordiam consecutus sum ; sed, Mercedem recepi; quippe quem ignorantia a peccato reddebat immunem, insuper et emulatio remunerabilem iudicabat. Si, inquam, ignorantia nunquam peccatur; quid ergo causamur aduersus occisores Apostolorum, quandoquidem non solum malum esse nescierunt  interficere illos, sed insuper quoque id faciendo arbitrati sunt obsequium se prestare Deo?  Sed et frustra in cruce Saluator pro suis orabat crucifixoribus, quippe nescientibus, ipso teste, quid facerent , et ita nequaquam peccantibus. Neque enim fas est ullatenus suspicari mentitum fuisse Dominum Iesum, aperte perhibentem eos ignorare quid facerent; etsi forte de Apostolo dubitet quis, quod carnem suam emulans, sicut homo mentiri potuerit, ubi ait: Si enim cognouissent, nunquam Dominum glorie crucifixissent . Numquid non ex his satis apparet, in quantis iaceat ignorantie tenebris, qui ignorat peccari posse interdum per ignorantiam? Sed de his hactenus.



CAPUT u. Sententiam quamdam suam male acceptam a calumnia uindicat, nempe, Quod Angelos latuerit consilium Incarnationis Dominice.


18. In fine mihi insinuas, amicabiliter quidem, moueri aliquos super quadam mea sententia, qua dixi cum Euangelium exponerem  , consilium Dei nulli, etiam beatorum Angelorum, antequam uirgini reuelatum. Primo quidem inde, ut arbitror, quia non satis iuste mouentur, aduertere possunt quod eamdem sententiam non constanter affirmo, sed cum temperamento, suspendens sub disiunctiua  particula: »uel ideo,« inquam, »dictum est, a Deo.« Siquidem premissa una causa que mihi uidebatur, cur Euangelista, cum diceret: Missus est angelus Gabriel, nominatim subiecerit, a Deo ; alteram quoque temperate quidem et sub disiunctione subiunxi, quo et mihi non incumberet defendendi necessitas, et lectori daretur eligendi 634 facultas quam e duabus uoluisset [al. maluisset]. Si igitur una quelibet illarum stare potest, de altera quid suggillor, quippe qui neutram affirmans, lectoris utramque magis iudicio derelinquo? Quanquam etsi ex sententia dixerim, ignotum usque tunc [al. adhuc] sanctis Angelis fuisse Dei consilium, non quidem quia per incarnandi uerbi mysterium Dei propositum erat quandoque operari salutem in  medio terre , sed quod potissimum tempus, quemue locum, uel modum, precipueque quam uirginem, ad implendum propositum suum elegisset Deus; si, inquam, hoc Dei consilium non de opere, sed de tempore, loco, modo, atque persona, etiam sanctos ignorasse Angelos senserim et scripserim; profecto non uideo cur incredibile uideatur. Sane ibi unusquisque in suo sensu securus abundat, ubi aut certe rationi, aut non contemnende auctoritati quod sentitur non obuiat.

19. Quenam enim me ratio siue auctoritas sentire cogat, etiam tempus illud ab antiquo Angelis innotuisse, de quo Apostolus: Postquam uenit, inquit, plenitudo temporis, misit Deus Filium suum factum  ex muliere, factum sub lege?  Credibilius magis fortasse uidetur, ut sicut futuri aduentus Domini, ipso teste, diem prorsus ignorant ; ita quoque prioris tempus nequaquam prescierint. Quis scit enim, si modo illo spirituali Dei Sapientia de primo aduentu suo et Angelis illud locuta sit, quod Apostolis per os carnis assumpte de secundo legitur respondisse: Non est, inquiens, uestrum nosse tempora uel momenta, que Pater posuit in sua potestate?  Que me rursum credere compellat necessitas, Angelos iam ante aduertisse ciuitatem Nazareth, quam illo cernerent missum archangelum uirginem salutare, et partum nuntiare diuinum? Siquidem quod preelecta fuerit Bethlehem natiuitati, Ierusalem passioni; etiam sic aperte  prescitum et predictum est a Prophetis. Quod autem et Nazareth preuisa similiter est conceptioni, non tamen similiter, ut arbitror, preuisum fuisse et a Prophetis, euidens aliquod inuenitur de Scripturis testimonium. Nam quod legitur, Quoniam Nazareus uocabitur , profecto euangelista, qui hoc de propheta sumit, non tam ad conceptionem, quam ad educationem referri satis euidenter ostendit, quod illo uidelicet ex Aegypto reportatus fuerit, illicque nutritus. Denique Iudei ad Nicodemum, Scrutare, aiunt, et uide, quoniam propheta a Galilea non surgit . Et quidem scienti legem loquebantur, et qui magister erat in Isrel, nichilque facile ignoraret ex omnibus: et tamen tota fiducia  instabant, monstrantes Scripturas non loqui Christum uenire a Galilea, cuius Nazareth ciuitas esse cognoscitur. Plus sane ad manum fuit eis testimonium de propheta, ex quo Regi locum sciscitanti natiuitatis, incunctanter Bethlehem responderunt. Itaque natus in Bethlehem Christus est , et in Ierusalem passus; et utrumque aperte predixisse Prophetas manifestum est. Conceptus eque est et in Nazareth ciuitate Galilee: nec tamen uisum est occurrere quidpiam uel Nicodemo, per quod siue Galileam, siue Nazareth ad Christi aduentum undecunque pertinere doceret

20. Sic quoque Nathanel, doctus et ipse in lege, Philippo nuntianti Iesum filium Ioseph a Nazareth, mox sub interrogatione admirando respondit: A  Nazareth, inquit, potest aliquid boni esse?  Nimirum admirans quod a Nazareth Christus nuntiaretur, quod ex nulla penitus Scriptura recoleret. Aut si non interrogando quidem, sed magis affirmando illud respondisse contenditur, memor utique prefati testimonii, quoniam Nazareus uocabitur: non tamen perinde, quod in Nazareth conceptus fuerit iehsu, cum agnouisse constabit; cum multe alie cause occurrere potuissent, cur illud propheta predixerit. Potuit ergo et de conceptionis loco, ut Prophetas, sic et Angelos diuinum latuisse consilium.

635 21. Modum deinde illum tam incomprehensibilem, quem et uirgo sollicita requisiuit, unde, queso, doceri queam Angelis fuisse precognitum? Mihi uero uidetur, ne ipsi quidem   qui nuntiabat: quod et ipse fatetur, si eius uerba diligenter aduertimus. Respondens quippe, Spiritus sanctus superueniet in te; nonne aperte mittit ad magisterium Spiritus sancti, cuius unctione doceatur de omnibus, quorum ipse sibi non presumit scientiam, et discat experiendo quod audiendo non poterat? Denique subiungit: Et uirtus Altissimi obumbrabit tibi ; expressius profecto significans modum secretissimum arcani incomprehensibilis et ineffabilis sacramenti, quo quasi in umbra cum sola, et in sola uirgine, sola Trinitas conceptum fuerat operatura diuinum. Ad hoc quoque inuestigandum mysterium minus se idoneum confitetur magnus ille Ioannes, cum se indignum perhibet soluere corrigiam calceamenti. Sed et ipsam uirginem,  rogo, unde probabitur ex nomine, uel ex facie ante cognitam Angelis, quod ipsa uidelicet esset quam Deus elegerit in matrem sibi, excepto duntaxat archangelo, cui et seruanda ab initio tradita fuisse credenda est! Porro autem si diabolus eam nec post conceptionem agnouit, Ioseph utique desponsatione deceptus; credi potest et sanctis Angelis uel ante minime innotuisse, quod ipsa uidelicet esset Dei mater futura. Sane etenim reprobi spiritus, etsi destituti sunt participatione gratie spiritualis, non tamen uiuacitate industrie naturalis.

22. uidesne, in quantis, salua fide et ueritate Scripturarum, diuinum Angeli consilium poterant ignorasse, presertim ut horum reuelandorum prerogatiua  matri uirgini seruaretur? Primum equidem est tempus, secundum locus, tertium modus, quartum electio persone uirginalis. Hoc responde fratribus, qui me reprehendunt quod dixerim ad laudem uirginis, ideo positum esse a Deo, ne cui forte  uel beatorum Angelorum suum consilium Deus priusquam uirgini, reuelasse putetur, excepto duntaxat archangelo Gabriele. Suum consilium dixi, non de opere, sed de operis tempore, de loco, de modo, de persone quoque electione. uale.





[CAPITULA HAERESUM PETRI ABAELARDI.]





ADMONITIO IN OPUSCULUM XI.

636 1. Epistolam sequentem, que inter Bernardinas ordine centesima nonagesima est, Horstius in classem tractatuum ob epistole prolixitatem ac materie dignitatem reiecit. Scripta fuit occasione damnatorum Abelardi errorum in synodo Senonensi, quam anno 1140 frequenti Gallicanorum episcoporum consessu, presente rege Ludouico Iuniore, celebratam diximus in notis ad epistolam centesimam octogesimam septimam. In Synodica epistola, que inter Bernardinas est centesima nonagesima prima, et in alia que modo est ordine trecentesima trigesima septima, Innocentio pape significant Patres, Abelardi errores a se damnatos, intacto auctore, quod ad sedem apostolicam appellasset: atque errorum capitula »plenius contineri in litteris domini Senonensis:« Has litteras non alias esse credimus, quam subsequentem Bernardi epistolam, in qua eiusmodi capitula referuntur, strictimque refelluntur. Eadem sunt capitula, que Gaufrido Carnotensi episcopo et Bernardo direxerat Guillelmus, ex Sancti-Theodorici abbate tunc monachus Igniacensis, uti apparet ex eius litteris superius editis inter Bernardinas.

2. Capitula ista partim sibi falso imposita conquestus est, partim pro suis agnita correxit Abelardus in Apologia sua, in qua Bernardum, tanquam unicum aduersarium suum, ut delatorem malignum aut inconsideratum passim lacessit. Bernardi patrocinium aduersus eas calumnias suscepere duo ipsius Abelardi quondam familiares, qui ab eius erroribus tandem resipuerant, Gaufridus, Bernardi postea notarius; et quidam abbas anonymus »Nigrorum monachorum.« Utrumque designauerat Chesnius in Notis ad Abelardum: sed amborum opuscula modo typis edita sunt in tomo quarto Bibliothece Cisterciensis: ubi eruditus editor Bertrandus Tisserius obseruat, abbatem istum anonymum alium esse a Guillelmo Sancti-Theoderici. Abbas porro erat in Francia, id est in metropoli Senonensi uel Remensi, teste Gaufrido, ut mox uidebimus; tresque libros, aduersus Abelardum a se scriptos, Hugoni Rotomagensium archiepiscopo dedicauit. Eum »dominum suum uocat initio libri secundi, itemque clarissimam Rotomagensium lucernam: qui catholico pectore, inquit, de Deo tuo sentis, catholico ore loqueris, et catholica manu ceteris excellentius scribis.«

3. Ex capitulis errorum Abelardo imputatis, quedam in uulgatis eius operibus desiderantur. Unde nonnulli occasionem arripiunt insimulandi Bernardum, quasi Abelardo falsos errores affinxerit, et cum laruis atque umbris dimicauerit. At constat plerosque etiam in uulgatis scriptis errores deprehendi, ut suis locis ostendemus: et, si qua amplius non exstant, ea quondam in ipso Abelardo legisse Guillelmum Sancti-Theodorici, Gaufridum, et abbatem illum anonymum Abelardi quondam discipulum, qui et preceptoris sui doctrinam callebat, et uerba ipsa refert, uti et Guillelmus, tum ex Apologia, tum ex Theologia Abelardi, que in editis non comparent. Et certe Abelardus ipse in libro secundo commentarii super Epistolam ad Romanos, pag. 554, quedam in Theologia sua tractanda reseruat, de quibus nulla mentio est in impressis, que sic desinunt: »Cetera desunt:« ut appareat, Theologiam in editis mutilam esse.

4. Itaque male omnino merentur de religione christiana, nedum de Bernardo, qui ut Abelardum absoluant, Bernardum ceco, ut aiunt, zelo impulsum fuisse criminantur. Saltem cum Abelardo ipso et eius defensore Berengario agnoscant tandem, eum in quibusdam errasse. Ita enim se, quamuis non satis ex animo, reum agnoscit in nonnullis Abelardus in Apologia sua, ubi hec uerba: »Scripsi forte aliqua per errorem, que non oportuit: sed Deum testem et iudicem in animam meam inuoco, quia in his, de quibus accusor, nil per malitiam aut superbiam presumpsi.« Esto itaque malitiam, atque etiam heresim ab eo remouere liceat: at errores saltem aliquos, uocum nouaram studium, leuitatem, forsan etiam superbiam et contentionum pruriginem in eo dissimulare non licet. Sed demum Innocentius rescripto ad episcopos misso hominem recludi iussit eiusque libros comburi, quos ipse Rome flammis tradi mandauit, testante Gaufrido. uerum tandem resipuit Petrus, atque ab appellatione destitit consilio et hortatu Petri uenerabilis abbatis Cluniacensis, qui extremos eius mores egregie laudat in epistola ad Heloissam.

637 5. Bernardo non impune cessit, quod Abelardum et scriptis et uerbis persecutus sit. Nam non solum Abelardus censure impatiens, sed etiam Berengarius, eius discipulus ac defensor, quedam in Bernardi scriptis erronea iactare demum ausi sunt, insigni commento. »Errasti uere, inquit Berengarius Bernardum alloquens, dum originem animarum de celo asseruisti esse,« pag. 310. Et pag. 315: »Animarum originem de celis fabularis esse, ubi sic recolo te locutum : Merito dixit Apostolus: Nostra conuersatio est in celis.« Hec uerba tua subtiliter explorata, christiane mentis palato heresim sapiunt.« Apage insanum atque impudentem nebulonem. Abbas anonymus sub finem libri secundi aliam Abelardi in Bernardum calumniam profert. »Miraculum mihi est, quod a tam longo tempore, et a tantis uiris, quorum doctrina fulget Ecclesia ut sole luna, nostro Abelardo responsum non est, qui criminatur Abbatem, quod dicat, Deum et assumptum a Deo hominem unam esse in Trinitate personam: cum homo res corporea, et membris composita, et dissolubilis sit: Deus uero nec corporea res sit, nec membris constans, ut dissolui possit. Unde nec Deus homo, nec homo Deus dicendus est, etc. Sic Nestorianum agit Abelardus, cum Bernardum erroris petulanter accusat. Recte ad hunc locum Guillelmus Sancti-Theodorici in capite octauo contra Abelardum »Unde et nos similiter dicimus, Christum filium hominis in ipsa natura humanitatis sue, sed non ex ipsa, secundum eam quam cum Deo habet unionem, tertiam esse in Trinitate personam: quia sicut incarnatus Deus factus est filius hominis propter hominem assumptum, sic assumptus homo factus est filius Dei propter assumentem Deum.«

6. Preter capitula, que dedita opera refellit Bernardus, nonnulla conglobatim recenset n. 10, contentus ea  exposuisse, que ab aliis etiam refutantur, scilicet a Guillelmo, et abbate anonymo. De accidentibus que in Eucaristia post consecrationem remanere in ere docebat Abelardus, ita Guillelmus sentit: »Nobis uero uidetur, si uobis etiam uidetur,« sic Gaufridum Carnotensem episcopum et Bernardum alloquitur, »quod accidentia illa, siue prioris forma substantie, que, ut puto, nonnisi consonus in unum accidentium concursus est, si ibi est, in corpore Domini est, non formans illud, sed uirtute operantis in ea sapientie Dei aptans illud et modificans, ut secundum ritum mysterii et modum sacramenti habile fiat et tractabile, et gustabile in forma aliena, quod non poterat esse in propria.« Item in libro de Corpore et Sanguine Domini ad Rupertum, capite tertio: »Sed contra omnem secularis philosophie rationem et intellectum, mutata panis substantia in aliam substantiam, ad quoddam mysterii obsequium quedam accidentia, que illi inherebant, sic transtulit non mutata, ut corpus Domini, licet adsit albedo, non fiat album; nec rotunditas rotundum: sed huiusmodi accidentia omnia sic reseruauit, ut licet uere humanitatis eius corpori adsint, non tamen insint, non tamen illud inficiant uel afficiant,« etc.

638 7. Ceterum sicut de Incarnatione non recte sentiebat, aut certe non recte loquebatur Abelardus, ita nec etiam de gratia Christi, quam ad solam rationem a Deo concessam et ad Scripturarum admonitionem et ad exempla redigebat; adeoque omnibus communem esse dicebat. »Dicendum est igitur, quod homo per rationem, a Deo quidem datam, gratie apposite coherere potest; nec Deus plus facit isti qui saluatur, antequam cohereat gratie, quam illi qui non saluatur. Sed sicut qui lapides pretiosos exponit uenales, et desiderium uidentium excitat ad emendum: similiter gratiam suam apponit omnibus, consulit Scripturis, et exemplis reuocat; ut homines per libertatem arbitrii quam habent, gratie cohereant. Et infra: uiuificatio ista tribuitur gratie: quia ratio, qua homo discernit, et intelligit a malo abstinendum et bene agendum, est a Deo. Et ideo hoc inspirante Deo agere dicitur: quia Deus per rationem, quam dedit homini, facit eum peccatum ipsum agnoscere.« Hec, aliaque Guillelmus ex Abelardi scriptis refert, haud dubie ex eius Theologia, que ob hoc fortasse, aliaque permulta, a posteris mutilata est. Neque hac in re Guillelmo, uiro alioqui docto ac piissimo, fidem denegare licet: maxime cum in libro quarto super Epistolam ad Romanos, Abelardus eamdem pestiferam doctrinam doceat pag. 653 et sequente, ubi hec uerba in multis leguntur: »Ad desiderium itaque nostrum in Deo accendendum, et ad regnum celeste concupiscendum, quam preire gratiam necesse est, nisi ut beatitudo illa, ad quam nos inuitat; et uia, qua peruenire possimus, exponatur atque tradatur? Hanc autem gratiam tam reprobis, quam electis pariter impertit, utrosque uidelicet de hoc instruendo equaliter: ut ex eadem fidei gratia, quam perceperunt, alius ad bona opera incitetur, alius pre torporis sui negligentia inexcusabilis reddatur.« Et paulo post: »Nec necesse est, ut per singula, que quotidie noua succedunt opera, aliam Deus gratiam preter ipsam fidem exponat, qua uidelicet credimus, pro hoc quod facimus, tantum nos premium adepturos.« Hec idcirco commemoramus, ut omnes demum intelligant, quam impie ut de Incarnatione, ita de gratia Christi, si non sensit, saltem scripserit Abelardus; et quam merito Bernardus dixerit in epistola centesima nonagesima secunda. »Cum de Trinitate loquitur, sapit Arium; cum de gratia, sapit Pelagium; cum de persona Christi, sapit Nestorium.« Et duo quidem postrema ex dictis, et ex sequente epistola euincuntur: de tertio legat, qui id scire uolet, Abelardi librum Theologie tertium sub finem; ibique inueniet ipso auctore, »facile conuinci eos qui nostra de fide uerba abhorrent, cum uidelicet audiunt Deum Patrem, et Deum Filium, in sensum uerborum nobis esse coniunctos.« Quo pacto? »Interrogemus enim eos,« inquit, »si Sapientiam Dei credant, de qua scriptum est,« Omnia in sapientia fecisti; »et statim respondebunt se credere.« Hoc uero esse Filium credere: sicut credere Spiritum sanctum non aliud esse, quam credere Dei benignitatem. Que quidem si rigide accipiantur, 639 plusquam Arianismum, id est Sabellianismum, sapere uidentur. Quanquam, ut ingenue fatear, hunc errorem in consequentibus reiicit, pag. 1069. uerum interest non solum recte sentire, sed etiam  recte loqui ac scribere. Hinc non immerito Guillelmus Sancti-Theoderici in capite tertio libri contra ipsum Abelardum, adductis eius uerbis de ere et sigillo, de potentia et quadam potentia, »quantum ad personarum destructionem,« inquit, »Sabellianum est; quantum ad dissimilitudinem et imparilitatem hoc in sententiam Arii pedibus ire est.« Hec, inquam, ideo commemoramus, ut pudeat eos qui hos errores detestantur, quod Abelardi causam suscipiant aduersus Bernardum, quem precipitis in Abelardum iudicii ac nimie impetiginis accusare porro non uerentur. Eodem fere modo, atque Abelardus, Trinitatis mysterium explicat Guillelmus de Conchis, cuius itidem errores confutat Guillelmus Sancti-Theoderici abbas in epistola ad Bernardum. Adeo nichil infelicius cadere in religionem potest, quam cum philosophi ex sola ratione fidei nostre mysteria explicare conantur.

8. De toto Abelardi negotio Gaufridus sancti Bernardi notarius ita loquitur in epistola ad Henricum cardinalem et episcopum Albanensem: »Audiui etiam, quod super damnatione Petri Abelardi diligentia uestra desiderat plenius nosse similiter ueritatem: cuius libellos pie memorie dominus Innocentius II papa in urbe Roma et in ecclesia beati Petri incendio celebri condemnauit, apostolica auctoritate hereticum illum denuntians. Nam et ante plures annos uenerabilis quidam cardinalis et legatus Romane Ecclesie, Cono nomine, regularis quondam canonicus ecclesie Sancti-Nicolai de Aruasia, Theologiam eius, Suessione concilium celebrans, similiter concremauerat, ipsum Petrum presentem arguens, et conuictum de heretica prauitate condemnans. Unde uestro si placuerit desiderio, per libellum de uita sancti Bernardi, et per eius epistolas missas ad curiam satisfiet. Inueni tamen in Clara-ualle libellum cuiusdam abbatis Nigrorum monachorum, quo errores eiusdem Petri notantur, quem et olim me uidisse recordor: sed a multis annis, ut custodes librorum asserunt, studiose quesitus, primus quaternio non potuit inueniri. Propter quod propositi nostri est in Franciam destinare ad monasterium, cuius abbas exstitit, qui eumdem librum composuit; et, si recuperare potero, transcribi facere codicem totum, et mittere uobis. Credo enim quod uestre inquisitioni sufficere debeat, ut cognoscatis, que, quemadmodum, quare sint condemnata.« Hactenus Gaufridus ex Chesnii Notis in Abelardum. Mittimus que de uiso Henrici canonici Tornacensis, ad Patres synodi Senonensis atque ad Bernardum relato, memorantur in Spicilegii tomo duodecimo, pag. 478 et sequente.

9. Posteaquam hec scripseram, noster Ioannes Durandus, qui tunc Rome uersabatur, ex mendoso codice uaticano, notato 663, ad me transmisit Capitula heresum Petri Abelardi, sequenti epistole premissa, hec ipsa sine dubio, que Bernardus in fine huiusce epistole se collegisse, ac Pontifici transmisisse significat. Idcirco ea hoc loco premittere uisum est ad ipsius epistole illustrationem.



INCIPIUNT CAPITULA HAERESUM PETRI ABAELARDI.



640 I. Horrenda similitudo de sigillo ereo, de specie et genere ad Trinitatem.


»Cum sapientia Dei quedam sit potentia, sicut ereum sigillum est quoddam es, liquet profecto diuinam sapientiam ex diuina potentia esse suum habere, ad eam uidelicet similitudinem, qua sigillum ereum dicitur esse quod est eius materia; uel species ex genere, quod quasi materia speciei dicitur esse, ut animal hominis. Sicut enim ex eo quod est ereum sigillum, exigit necessario quod es sit, et ex eo quod est homo ut animal sit, sed non e contrario: ita diuina sapientia, que est potentia discernendi, exigit quod sit diuina potentia, sed non e contrario.« Et post pauca: »Benignitas ipsa, que hoc nomine quod Spiritus est demonstratur, non est in Deo potentia siue sapientia.«



II. Quod Spiritus sanctus non sit de substantia Patris.


»Cum itaque tam Filius, quam Spiritus sanctus ex Patre sit, hic quidem genitus, ille procedens; differt in eo generatio ipsa a processione, quod is qui generatur ex ipsa Patris substantia est, cum ipsa, ut dictum est, Sapientia hoc ipsum esse habeat, ut sit quedam potentia.« Et post pauca: »Spiritus uero quamuis eiusdem substantie sit cum Patre et Filio, unde etiam Trinitas ipsa homousion, id est unius substantie, predicatur, minime tamen ex substantia Patris est aut Filii, quod esset ipsum ex Patre uel Filio gigni: sed magis ex ipsis habet procedere, quod est Deum se per caritatem ad alterum extendere. Quodammodo etenim per amorem  unusquisque a se ipso ad alterum procedit, cum proprie, ut dictum est, nemo ad seipsum caritatem habere dicatur, ut sibi ipsi benignus esset, sed alteri: maxime autem Deus, qui nullius indiget, erga seipsum benignitatis affectu commoueri non potest, ut sibi aliquid ex benignitate impendat, sed erga creaturas tantum.«



III. Quod ea Deus solummodo possit facere, uel dimittere, uel eo modo tantum, uel eo tempore quo facit, non alio.

»Hac ratione qua conuincitur quod Deus Pater tam bonum genuit Filium quantum potuit cum uidelicet aliter reus esset inuidie, clarum est etiam omnia que facit, quantum potest, egregia facere; nec ullum commodum quod conferre possit, subtrahere  uelle.« Et post pauca: »In tantum in omnibus que Deus facit, quod bonum est attendit, ut ipso boni pretio potius quam uoluntatis sue libito ad singula facienda inclinari dicatur.« Item: »Ex his itaque tam de ratione quam de scripto collatis constat, id solum Deum facere posse quod aliquando facit.« Et post pauca: »Qui si mala que fiunt disturbare posset, nec id etiam nisi opportune faceret, qui nichil importune facere potest: profecto non uideo, quomodo peccatis consentiens non esset. Quis enim  consentire malo dicendus est, nisi is per quem etiam opportune disturbari posset?« Item: »Predictis itaque rationibus uel obiectorum solutionibus liquere reor omnibus, ea solummodo Deum posse facere, uel dimittere, uel eo modo tantum, uel eo tempore quo facit, non alio.«



641 Iu. Quod Christus non assumpsit carnem, ut nos a iugo diaboli liberaret.

»Sciendum est quod omnes nostri doctores qui post Apostolos fuere, in hoc conueniunt, quod diabolus dominium et potestatem habebat super hominem, et iure eum possidebat.« Et post pauca: »Nec diabolus unquam ius aliquod habuit super hominem, sed iure eum possidebat permittente, ut carcerarius; nec [ut eum] Filius Dei a iugo diaboli liberaret,  carnem assumpsit. Et post pauca: Quomodo nos iustificari uel reconciliari Deo per mortem Filii eius dicit Apostolus, qui tanto amplius aduersus hominem irasci debuit, quanto amplius in crucifigendo Filium suum deliquerit, quam in transgrediendo primum preceptum suum unius pomi gustu: quomodo enim amplius iustum fuerat? Quod si tantum fuerat illud Ade peccatum, ut expiari non posset nisi ex morte Christi: quam expiationem habebit ipsum homicidium, quod in Christo commissum est, tot et tanta scelera in ipsum uel suos commissa? Nunquid mors innocentis Filii tantum Deo placuit, ut per ipsam reconciliaretur nobis, qui hoc peccando commisimus, propter quod innocens Dominus est occisus; nec nisi hoc maximum fieret peccatum,  etiam leuius potuit ignoscere multo nec nisi multiplicatis malis tam bonum facere, in quo et iustiores facti sumus per mortem Filii Dei, quam ante eramus, ut a peccatis iam liberari debeamus?« Item: »Cui uero non crudele et iniquum uidetur, ut sanguinem innocentis, et pretium aliquod quis requisierit, aut ullo modo ei placuerit innocentem interfici? nedum Deus tam acceptam mortem Filii habuit, ut per ipsam uniuerso reconciliatus sit mundo. Hec et his similia non mediocrem mouent questionem, non solum de redemptione, sed etiam de iustificatione nostra per mortem Domini nostri Iesu Christi. Nobis autem uidetur, quod nichilo minus sumus iustificati in sanguine Christi; et Deo  reconciliati per hanc singularem gratiam nobis exhibitam, quod Filius suus nostram suscepit naturam et in ipsa nos tam uerbo, quam exemplo instituendo usque ad mortem prestitit, nos sibi amplius per amorem astrinxit: ut tanto diuine gratie accensi beneficio, nulla tolerare propter ipsum uestra reformidet caritas: quod quidem beneficium antiquos etiam patres, hoc per fidem exspectantes, in summum amorem Dei tanquam homines temporis non dubitamus accendisse.« Et infra: »Puto ergo quod  consilium et causa incarnationis fuit, ut mundum luce sue sapientie illuminaret, et ad amorem suum accenderet.«



u. Quod neque Deus et homo, neque homo persona, que Christus est, sit tertia persona in Trinitate.

»Quando dico, Christus est tertia persona in Trinitate; hoc uolo dicere, quod uerbum, quod ab eterno tertia persona in Trinitate fuit, tertia persona sit in Trinitate: et ita puto quod locutio sit figuratiua. Si enim propriam diceremus esse, cum hoc nomen Christus idem sonet quod Deus et homo, tunc talis esset sensus: Deus et homo est tertia persona in Trinitate. Quod penitus est falsum.« Et post pauca: »Et est sciendum, quod quamuis concedamus, quod Christus est tertia persona in  Trinitate, non tamen concedimus quod hec persona, que Christus est, si tertia persona in Trinitate.«



uI. Quod Deus non plus faciat ei qui saluatur antequam cohereat gratie, quam ei qui non saluatur.

»Sic iterum solet queri illud quod a quibusdam dicitur, scilicet utrum omnes homines ita sola misericordia saluentur, ut nullus sit qui bonam uoluntatem habere possit, nisi gratia Dei preueniente, que cor moueat, et bonam uoluntatem inspiret, et inspiratam multiplicet, et multiplicatam conseruet. Quod si ita est quod homo ex se nichil boni operari possit, aut aliquo modo ad diuinam gratiam suscipiendam per liberum arbitrium sine auxilio gratie se erigere prout 642 dictum est, non possit; non uidetur ratio  quare, si peccat, puniatur. Si enim non potest ex se aliquid boni facere, et talis factus est qui sit pronior ad malum, quam ad bonum; nonne si peccat immunis est a culpa; et nunquid Deus, qui ita infirmum et fragilis nature eum fecit, est laudandus de tali creatione? Imo si ita esset, nonne potius culpandus uideretur?« Et post pauca: »Quod si ita esset quod homo ad diuinam gratiam percipiendam se erigere sine alterius gratia non posset; non uidetur ratio esse, quare homo inculparetur; et Dei gratiam non habere, potius in auctorem ipsius refundandum uideretur. Quod ita non est, sed longe aliter dicendum, prout rei ueritas se habet. Dicendum est ergo, quod homo per rationem, a Deo quidem datam, gratie apposite coherere potest: nec  Deus plus facit illi qui saluatur antequam cohereat gratie, quam illi qui non saluatur. Ita enim se gerit Deus erga homines, quemadmodum mercator qui habet pretiosos lapides uenales, qui uidelicet exponit eos in foro, et eque omnibus offert, et per ostensos desiderium in eis ad emendum excitat. Qui prudens est, sciens se eis indigere, laborat ut habeat; acquirit nummos, et emit eos: qui deses est et piger, etsi desiderium habeat, quia tamen piger est, non laborat, etsi fortior sit alio corpore, nec emit eos; et ideo culpa sua quod caret illis. Similiter Deus gratiam suam apponit omnibus, et consulit Scripturis et doctoribus eximiis, ut pro libertate arbitrii, qua gratie cohereat qui prudens est, prouidens  sibi in futuro ex libertate arbitrii qua huic coheret gratie. Piger uero a carnalibus desideriis implicatus, etsi desideret beatificari, nunquam tamen uult laborare compescendo se a malo, sed negligit, quamuis per liberum arbitrium possit coherere gratie; et sic ab omnipotenti Deo negligitur.«



uII. Quod Deus non debeat mala impedire.

»In primis uidendum est, quid sit consentire malo; et quid non. Ille equidem malo consentiens dicitur, qui cum debeat hoc prohibere, et possit, non prohibet: si autem debeat, et non possit: et e contrario si possit et non debeat; non est reus. Si uero nec debet, nec potest, multo minus reus censendus est. Et ideo Deus a consensu malorum est alienus, qui nec debet, nec potest mala impedire.  Ideo non debet, quia cum res per benignitatem illius eueniat eo modo, quo melius potest, nullo modo hoc uelle debet. Ideo autem non potest, quia bonitas illius electo minori bono, illi quod maius est impedimentum minime parare potest.«



uIII. Quod non contraximus ex Adam culpam, sed penam.

»Sciendum est quod cum dicitur, Originale peccatum est in paruis; hoc dicitur pro pena temporali et eterna, que debetur eis ex culpa primi parentis.« Et paulo post: »Similiter dicitur, in quo omnes peccauerunt : ideo scilicet, quia seminarium omnium erat in illo qui peccauit. Non tamen inde prouenit, quod omnes peccassent qui non erant: et qui non est, non peccat.«



IX. Quod corpus Domini non cadit in terram.


»De speciebus panis et uini queritur, si sint modo in corpore Christi, sicut prius erant in substantia panis et uini, que uersa est in corpus Christi: an sint in ere. Sed uerisimilius est quod sint in ere, cum sint in corpore Christi sua lineamenta, et suam speciem habeat, sicut alia corpora humana. Species uero iste, scilicet panis et uini, fiunt in ore ad celandum et obtegendum corpus Christi.« Et post pauca: »Hic autem queritur de hoc quod qui uidetur esse multitud . . . unde et precipitur, quod a Sabbato usque ad Sabbatum seruetur, sicut de panibus propositionis factum fuisse legitur, a muribus etiam corrodi uidetur, et de manu sacerdotis uel diaconi  in terra cadere. Et ideo queritur, quare Deus permittat ista fieri in corpore suo. 643 An fortassis non ita fiat in corpore, sed tantum ita faciat apparere in specie? Ad quod dicimus, quod reuera non est sic in corpore, sed Deus ita in speciebus ipsis propter negligentiam ministrorum reprimendam habere facit: corpus uero suum, prout ei placet, reponit et conseruat.



X. Quod propter opera nec melior, nec peior efficiatur homo.

»Solet queri quid a Domino remuneretur, opus, an intentio, seu utrumque. Auctoritas autem uidetur uelle, quod opera a Deo eternaliter remunerentur: ait namque Apostolus, Reddet Deus unicuique secundum opera sua . Et Athanasius ait.  Reddituri sunt de factis propriis rationem. Et paulo post ait: Et qui bona egerunt, ibunt in uitam eternam; qui uero mala, in ignem eternum . Nos uero dicimus, quod eternaliter a Deo remunerentur, siue ad bonum, siue ad malum: nec propter opera peior, uel melior efficitur homo, nisi dum operatur, fortassis uoluntas eius in aliquo augmentetur. Nec est contra Apostolum uel alios auctores; quia cum Apostolus dixit, Reddet unicuique, etc., ibi effectum pro causa posuit, opus scilicet pro uoluntate seu intentione.«



XI. Quod non peccauerunt qui Christum crucifixerunt ignoranter; et quod non sit culpe adscribendum quidquid fit per ignorantiam.

»Opponit de Iudeis qui Christum crucifixerunt,  et de aliis qui martyres persequendo putabant se obsequium prestare Deo: et de Eua .... .... que non egit contra conscientiam, quoniam seducta est, et tamen certum est eam peccasse. Ad quod nos dicimus, quod reuera illi simplices Iudei non agebant contra conscientiam, sed potius zelo legis sue Christum persequebantur; nec putabant se male agere, et ideo non peccabant: nec propter hoc aliqui eorum damnati sunt, sed propter precedentia peccata, merito quorum in istam cecitatem deuoluti sunt. Et inter illos erant electi illi, pro quibus Christus orauit, dicens: Pater, dimitte illis, quia nesciunt quid faciunt . Nec orauit ut hoc peccatum eis dimitteretur, cum hoc peccatum non esset, sed potius peccata precedentia.«



XII. De potestate ligandi et soluendi.


»Illud quod in Mattheo legitur, Quecunque ligaueris super terram , etc., sic intelligendum est: Quecunque ligaueris super terram, id  est in presenti uita, erit ligatum et in celis, id est in presenti Ecclesia.« Et post pauca: »Huic sententie, qua dicimus Deum solum dimittere peccata, Euangelium uidetur obuiare: ait namque Christus ad discipulos suos: Accipite Spiritum sanctum; quorum remiseritis peccata remittuntur eis . Sed nos dicimus quod hoc dictum est solis Apostolis, non successoribus eorum.« Et statim subditur: »Si quis tamen successoribus eorum conuenire hoc dixerit, ad modum supradicte auctoritatis hanc quoque exponere decet.«



XIII. De suggestione, delectatione, et consensu

»Sciendum quoque quod suggestio non est peccatum illi cui suggestio fit, nec delectatio consequens suggestionem, que delectatio inest ex infirmitate et  memoria uoluptatis, que est in impletione illius rei quam aduersarius suggerit; sed solus consensus, qui et contemptus Dei dicitur, in quo peccatum consistit.« Et post pauca: »Nec dicimus quod uoluntas faciendi hoc uel illud, nec et ipsum opus sit peccatum, sed potius, ut superius dictum est, ipse Dei contemptus ex aliqua uoluntate.«



XIu. Quod ad Patrem proprie uel specialiter pertinet omnipotentia.

»Si potentiam tam ad notitiam subsistendi, quam ad efficaciam operationis referamus, inuenimus ad proprietatem persone Patris proprie uel specialiter omnipotentiam attinere: quod non solum cum ceteris duabus personis eque omnia efficere potest, uerum etiam ipse solus a se, non ab alio existere  habet; et sicut habet a se existere, ita etiam ex se habet posse.«


Hec sunt Capitula Theologie, imo Stultologie Petri Abelardi.





S. BERNARDI ABBATIS CONTRA QUAEDAM CAPITULA ERRORUM ABAELARDI EPISTOLA CXC SEU TRACTATUS AD INNOCENTIUM II PONTIFICEM



644 PRAEFATIO.


Amantissimo patri domino INNOCENTIO summo Pontifici, frater BERNARDUS Clare-uallis uocatus abbas, modicum id quod est.

Oportet ad uestrum referri apostolatum pericula queque et scandala emergentia in regno Dei, ea presertim que de fide contingunt. Dignum namque arbitror ibi potissimum resarciri damna fidei, ubi non possit fides sentire defectum. Hec quippe huius prerogatiua Sedis. Cui enim alteri aliquando dictum  est: Ego pro te rogaui, Petre, ut non deficiat fides tua? Ergo quod sequitur, a Petri successore exigitur: Et tu aliquando conuersus confirma fratres tuos . Id quidem modo necessarium. Tempus est ut uestrum agnoscatis, Pater amantissime, principatum; probetis zelum, ministerium honoretis. In eo plane Petri impletis uicem, cuius tenetis et sedem, si uestra admonitione corda in fide fluctuantia confirmatis, si uestra auctoritate conteritis fidei corruptores.



CAPUT PRIMUM. Impia Abelardi de sancta Trinitate dogmata recenset, et explodit.


1. Habemus in Francia nouum de ueteri magistro theologum, qui ab ineunte etate sua in arte dialectica lusit, et nunc in Scripturis sanctis insanit. Olim damnata et sopita dogmata, tam sua uidelicet, quam aliena, suscitare conatur, insuper et noua addit. Qui dum omnium que sunt in celo sursum, et que in terra deorsum, nichil, preter solum Nescio  , nescire dignatur; ponit in celum os suum, et scrutatur alta Dei, rediensque ad nos refert uerba ineffabilia, que non licet homini loqui et dum paratus est de omnibus reddere rationem, etiam que sunt supra rationem, et contra rationem presumit, et  contra fidem. Quid enim magis contra rationem, quam ratione rationem conari transcendere? Et quid magis contra fidem, quam credere nolle, quidquid non possit ratione attingere? Denique exponere uolens illud Sapientis [al. Salomonis], Qui credit cito, leuis est corde  »Cito credere est,« inquit, »adhibere fidem ante rationem  :« cum hoc Salomon non de fide in Deum, sed de mutua inter nos credulitate loquatur. Nam illam que in Deum est fidem beatus papa Gregorius negat plane habere meritum, si ei humana ratio prebeat experimentum: laudat autem Apostolos, quod ad unius iussionis uocem secuti sunt Redemptorem.  Scit nimirum pro laude dictum, In auditu auris obediuit mihi ;  increpatos e regione discipulos, quod tardius credidissent . Denique laudatur Maria, quod rationem fide preuenit; et punitur Zacarias quod fidem ratione tentauit ; et rursum Abraham commendatur qui contra spem, in spem credidit .

645 2. At contra theologus noster: »Quid,« inquit, »ad doctrinam loqui proficit, si quod docere uolumus, exponi non potest, ut intelligatur  ?« Et sic promittens intellectum auditoribus suis, in his etiam que sublimiora et sacratiora profundo illo  sinu sacre fidei continentur, ponit in Trinitate gradus, in maiestate modos, numeros in eternitate. Denique constituit »Deum Patrem plenam esse potentiam, Filium quamdam potentiam, Spiritum sanctum nullam potentiam: atque hoc esse Filium ad Patrem, quod quamdam potentiam ad potentiam, quod speciem ad genus, quod materiatum ad materiam, quod hominem ad animal, quod ereum sigillum ad es  .« Nonne plus quam Arius hic? Quis hec ferat? quis non claudat aures ad uoces sacrilegas? quis non horreat profanas nouitates et uocum, et sensuum? Dicit etiam »Spiritum sanctum procedere quidem ex Patre et Filio, sed minime de Patris esse Filiiue substantia  . Unde ergo? an forte ex nichilo, sicut et uniuersa que facta sunt?  Nam et ipsa ex Deo esse non diffitetur Apostolus, nec ueretur dicere: Ex quo omnia . Quid igitur? dicemus ex Patre et Filio Spiritum sanctum non alio prorsus procedere modo, quam omnia, id est non essentialiter, sed creabiliter; ac perinde creatum sicut et omnia? aut numquid tertium inueniet sibi modum, quo eum ex Patre Filioque producat, homo qui noua semper inquirit, et que non inuenit fingit, affirmans ea que non sunt, tanquam ea que sunt? »At si esset,« inquit, »de substantia Patris, profecto genitus esset, et duos Pater filios haberet.« Quasi uero omne quod de substantia aliqua est, continuo ipsum a quo est habeat genitorem. Num uero pediculi, aut lendes  [al. lentes], aut phlegmata [al. fleumata], uel filii carnis sunt, uel non sunt de substantia carnis? aut uermes de ligno putrido prodeuntes, aliunde quam de ligni substantia sunt, qui tamen filii ligni non sunt? Sed et tinee de substantia pannorum substantiam habent, generationem non habent: et multa in hunc modum.

3. Miror autem hominem acutum et sciolum, ut quidem ipse sibi uidetur, quomodo cum Spiritum 646 sanctum fateatur Patri et Filio consubstantialem, neget tamen ex Patris Filiique prodire substantia. Nisi forte illos ex ipsius procedere uelit:  quod quidem inauditum est, et nefandum. Si autem nec is de illorum, nec illi de huius substantia sunt; ubi, queso, consubstantialitas? Aut ergo fateatur cum Ecclesia, Spiritum sanctum de substantia illorum esse, a quibus non negat procedere; aut certe cum Ario consubstantialitatem deneget, et predicet aperte creationem. Deinde si Filius de substantia Patris est, Spiritus sanctus non est: differant necesse est a se inuicem, non solum quia Spiritus sanctus genitus non est, quod Filius est; sed etiam quod Filius de substantia Patris est, quod Spiritus sanctus non est. Quam quidem posteriorem differentiam Catholica  huc usque nesciuit. Si eam admittimus, ubi Trinitas, ubi Unitas? Siquidem Spiritu sancto Filioque noua a se differentiarum numerositate  distantibus, unitas dissipatur: presertim cum substantialem esse pateat differentiam, quam iste conatur inducere. Porro autem Spiritu sancto a Patris Filiique substantia recedente, non Trinitas remanet, sed dualitas. Neque enim dignum est in Trinitate admitti personam, que nil habeat in substantia commune cum reliquis. Desinat ergo Spiritus sancti processionem a Patris Filiique substantia separare; ne duplici impietate numerum et Trinitati minuat, et tribuat Unitati: quod utrumque fides abnuit christiana. Et ne de re tanta solis uidear humanis inniti rationibus, legat epistolam Hieronymi ad Auitum: et certe uidebit inter ceteras quas redarguit Origenis blasphemias, etiam hoc cum detestantem quod dixerit, Spiritum sanctum de substantia  Patris non esse. Beatus Athanasius in libro de unita Trinitate ita loquitur: »Solum Deum ubi memoratus sum, non solam personam Patris indicaui: quia Filium et Spiritum sanctum de hac ipsa sola substantia Patris esse non abnegaui.« Hoc Athanasius.



CAPUT II. In Trinitate non esse admittendam ullam disparitatem, sed omnimodam equalitatem.

4. uidet Sanctitas uestra, quomodo isto non disputante, sed dementante, et Trinitas non coheret, et Unitas pendet; nec istud sane absque iniuria maiestatis. Quidquid namque illud est quod Deus sit, id sine dubio est, quo non possit maius aliquid  cogitari  . Si ergo in hac unica et summa maiestate iuxta considerationem personarum uel parum aliquid claudicare recipimus, dum quod uni plus datur, alteri minuitur; minus profecto est totum ab eo, quo nichil maius ualeat cogitari. Maius enim sine dubio est quod totum maximum est, quam quod ex parte. Ille uero digne pro sua possibilitate diuinam estimat magnificentiam, qui nil in ea cogitat dispar, ubi est totum summum; nil distans, ubi  totum est unum; nil hians, ubi totum est integrum; nil denique imperfectum uel egens, ubi totum est totum. Totum nempe est Pater, quod Pater et Filius et Spiritus sanctus; totum Filius, 647 quod ipse et Pater et Spiritus sanctus; totum Spiritus sanctus, quod et ipse et Pater et Filius. Et totum, unum est totum, nec superabundans in tribus, nec imminutum in singulis. Nec enim uerum summumque bonum, quod sunt, inter se particulariter diuidunt: quoniam nec participaliter id possident, sed hoc ipsum essentialiter sunt. Nam quod alter ex altero, uel alter ad alterum ueracissime dicitur, personarum sane designatio est, non unitatis diuisio. Licet namque in hac ineffabili et incomprehensibili Deitatis essentia, alter et alter  sobrie catholiceque dicatur; non tamen ibi est alterum, et alterum, sed simplex unum: ut nec preiudicium faciat Unitati Trinitatis confessio; nec proprietatum sit exclusio, uera assertio Unitatis. Tam longe proinde fiat a sensibus nostris, quam est et a regula ueritatis exsecranda illa de genere et specie non similitudo, sed dissimilitudo  ; et nichilominus illa de ere ereoque sigillo: quoniam cum genus quidem et species, quod ad se inuicem sunt, alterum superius, altera inferior sit, Deus autem unus sit; nunquam bene profecto conueniet tante equalitati, et tante disparitati. Et rursum de ere, et quodam ere, quod est ereum sigillum, quoniam quod inde in eamdem usurpatur similitudinis rationem, simile est huic,  idem iudicium. Cum enim species, ut dixi, minor sit et inferior genere, absit ut hanc in Patre et Filio diuersitatem cogitemus; absit ut huic acquiescamus dicenti, hoc esse Filium ad Patrem, quod speciem ad genus, quod hominem ad animal, quod ereum sigillum ad es, quod aliquam potentiam ad potentiam. Sunt quippe cuncta hec, mutua sue connexione nature, ad se inuicem superiora et inferiora: et ob hoc nulla prorsus admittenda similitudo ex his ad illud, ubi nichil est inequale, nichil dissimile. uidetis de quanta uel imperitia, uel impietate descendat harum adinuentio similitudinum.



CAPUT III. Absurdum dogma Abelardi, nomina absoluta et essentialia uni persone proprie et specialiter attribuentis, oppugnat.


5. Adhuc aduertite clarius quid sentiat, doceat, scribat. Dicit proprie et specialiter ad Patrem potentiam, ad Filium sapientiam pertinere: quod quidem falsum. Nam et Pater sapientia, et Filius potentia uerissime sunt, sanissimeque dicuntur: et quod est commune amborum, non erit proprium singulorum. Alia illa sunt profecto uocabula, que non ad seipsos dicuntur, sed ad alterutrum: et  ideo est cuique suum, et non commune cum altero. Nam qui Pater est, Filius non est; et qui Filius est, Pater non est: quoniam non quod ad se, sed quod ad Filium Pater est, Patris nomine designatur; et item nomine Filii, non quod ad se Filius, sed quod est ad Patrem, exprimitur. Non sic potentia, non sic sapientia, neque alia multa, que ad se dicuntur: et Pater et Filius non singulariter, alter respectu alterius. »Non,« inquit, »sed ad proprietatem persone Patris proprie uel specialiter inuenimus omnipotentiam attinere, quod non solum cum ceteris duabus personis eque omnia efficere potest, uerum etiam ipse solus a se, non ab alio existere habet: et sicut habet ex se existere, ita etiam ex se habet posse.«  O alterum Aristotelem! An non eadem ratione, si hoc ratio esset, et sapientia et benignitas proprie pertinerent ad Patrem: cum et sapere, et benignum esse, eque a se Pater, et non ab alio habeat, quemadmodum et esse, et posse? Quod si non abnuit , quid, queso, facturus est de illa nobili sua partitione, in qua ut Patri potentiam, sic Filio sapientiam, sic Spiritui sancto benignitatem proprie ac specialiter assignauit? Non enim una et eadem res proprie poterit conuenire duobus, hoc est, ut cuique propria sit. Eligat quod uult: aut det sapientiam 648 Filio, et tollat eam Patri; aut Patri tribuat, et auferat Filio; et rursum benignitatem aut Spiritui sancto sine Patre, aut Patri sine Spiritu sancto assignet:  aut certe desinat nomina communia propria facere, et Patri, quoniam a seipso habet potentiam, non ideo tamen audeat concedere propriam: ne et benignitatem simul et sapientiam, quas a se nichilo minus habet, identidem proprias ipsi sua ratione assignare cogatur.

6. Sed exspectemus adhuc, et uideamus, quam theorice noster theologus inuisibilia Dei contempletur. Dicit, ut dixi, proprie omnipotentiam pertinere ad Patrem; atque hanc, ut sit integra et perfecta, in gerendo et discernendo constituit  . Porro Filio, ut iam dictum est, assignat sapientiam, ipsamque non simpliciter quidem potentiam, sed quamdam in Deo potentiam esse definit, id est potentiam  tantum discernendi. Forte timet iniuriam facere Patri, si tantum tribuat Filio, quantum et ipsi: et cui non audet potentiam dare integram, concedit dimidiam. Et quod dicit, manifestis declarat exemplis, asserens potentiam discernendi, que est Filius, ita quamdam esse potentiam, quemadmodum homo quoddam est animal, et sigillum ereum quoddam est es: atque hoc esse potentiam discernendi, ad gerendi discernendique potentiam, id est Filium ad Patrem, quod homo ad animal est, quod ereum sigillum ad es. »Sicut enim,« inquit, »ex eo quod est ereum sigillum, exigit necessario ut es sit; et  ex eo quod est homo, ut animal sit, sed non e conuerso: ita diuina sapientia, que est potentia discernendi, exigit quod sit diuina potentia, sed non e conuerso .« Quid igitur? uis ut iuxta tuam similitudinem, ad instar precedentium, etiam ex hoc quod Filius est, exigat ut Pater sit; hoc est, ut qui Filius est, Pater sit, quanquam non e conuerso! Si hoc dicis, hereticus es: si non dicis, uacat similitudo.

7. Ad quid enim tibi ipsam tanto circuitu de longe positis rebus, et minus conuenientibus emendicas, tanto labore colligis, tanta inculcas inani multiplicitate uerborum, tantis effers laudibus, si non facit ad quod adducitur, ut uidelicet membra ad membra congruis proportionibus reducantur!  Nonne hoc opus, hic labor est, ut per ipsam nos doceas eam, que est inter Patrem et Filium, habitudinem! Tenemus autem te docente ad hominis positionem poni animal, sed non e conuerso secundum regulam dialectice tue: qua non quidem posito genere ponitur species, sed posita specie ponitur genus. Cum ergo Patrem ad genus, Filium ad speciem referas; non id ratio similitudinis postulat, ut similiter posito Filio, Patrem poni ostendas, et non conuerti? ut quomodo qui homo est, necessario animal est, sed non conuertitur; ita quoque qui Filius est necessario Pater sit, et eque non conuertatur. Sed contradicit tibi in hoc catholica fides, que profecto utrumque recusat, tam Patrem uidelicet esse qui Filius est, quam esse Filium qui  Pater est. Nam alius procul dubio Pater, atque alius Filius: quamuis non aliud Pater, quam Filius. Nam per Alius et Aliud, nouit pietas fidei caute inter personarum proprietates et indiuiduam essentie unitatem discernere; et medium iter tenens, regia incedere uia: ut nec declinet ad dexteram, confundendo personas; nec respiciat ad sinistram, substantiam diuidendo. Quod si per simplex esse dicas uere consequi ut si Filius est, necessario Pater sit; nil te iuuat, cum ratio relationis necessario exigat, ut conuertatur, et eadem ueritas comitetur conuersam: quod non congruit adducte de genere et specie, uel de ere, ereoque sigillo similitudini. Neque enim, sicut per simplex esse duntaxat uerissime dicitur.  Si Pater est, Filius est; et si Filius est, Pater est: ita etiam possumus inter hominem et animal, siue inter ereum sigillum et es, in ueritate conuertibilem texere consequentiam. Nam etsi uerum sit dicere, Si homo est, animal est: non tamen uera est conuersa, qua dicitur, Si animal est, homo est. Et item si sigillum ereum est, necessario sequitur 649 ut es sit; non tamen si es sit, necessario sequitur ut sigillum ereum sit. Sed iam pergamus ad reliqua.

8. En iuxta istum habemus omnipotentiam in Patre, quamdam potentiam in Filio: dicat nobis  etiam de Spiritu sancto quid sentiat. »Benignitas ipsa,« inquit, »que hoc nomine quod est Spiritus sanctus demonstratur, non est in Deo potentia, siue sapientia .« uidebam. Satanam tanquam fulgur cadentem de celo . Sic debet cadere, qui ambulat in magnis et mirabilibus super se. uides, Pater sancte, quas scalas, imo que precipitia iste sibi parauerit ad ruinam. Omnipotentiam, semipotentiam, nullam potentiam. Ipso auditu horreo, et ipsum horrorem puto sufficere ad refellendum. uerumtamen testimonium pono, quod turbato interim occurrit ad remouendam Spiritus sancti iniuriam. In Isaia legitur, Spiritus sapientie, Spiritus fortitudinis ; per quod utique satis aperte istius audacia, etsi non  comprimitur, conuincitur tamen. O lingua magniloqua! Esto ut iniuria Filii uel Patris remittatur tibi: numquid blasphemia Spiritus? Manet angelus Domini qui secet te medium: dixisti enim, »Non est Spiritus sanctus in Deo potentia, siue sapientia.« Ita pes superbie ruit cum irruit.



CAPUT Iu. Refellit definitionem fidei, qua dicit Abelardus fidem esse estimationem.

9. Nec mirum si homo, qui non curat que dicat, irruens in arcana fidei, thesauros absconditos pietatis tam irreuerenter inuadit atque discerpit; cum de ipsa pietate fidei nec pie, nec fideliter sentiat. Denique in primo limine Theologie, uel potius Stultilogie sue, fidem definit estimationem . Quasi cuique in ea sentire et loqui que libeat liceat; aut pendeant sub incerto in uagis ac uariis opinionibus nostre fidei sacramenta, et non magis certa ueritate subsistant. Nonne si fluctuat fides, inanis est et spes nostra? Stulti ergo martyres nostri, sustinentes tam acerba propter incerta, nec dubitantes sub dubio remunerationis premio durum per exitum diuturnum inire exsilium. Sed absit ut putemus in fide uel spe nostra aliquid, ut is putat, dubia estimatione pendulum; et non magis totum quod in ea est, certa ac solida ueritate subnixum, oraculis et miraculis diuinitus persuasum, stabilitum et consecratum partu uirginis, sanguine Redemptoris, gloria resurgentis. Testimonia ista credibilia facta sunt nimis. Si quo  minus, ipse postremo Spiritus reddit testimonium spiritui nostro, quod filii Dei sumus. Quomodo ergo fidem quis audet dicere estimationem, nisi qui Spiritum istum nondum accepit, quiue Euangelium aut ignoret, aut fabulam putet? Scio cui credidi, et certus sum, clamat Apostolus : et tu mihi subsibilas, »Fides est estimatio?« Tu mihi ambiguum garris, quo nichil est certius. Sed Augustinus aliter: »Fides,« ait, »non coniectando  uel opinando habetur in corde in quo est, ab eo cuius est; sed certa scientia, acclamante conscientia.« Absit ergo, absit ut hos fines fides habeat christiana. Academicorum sint iste estimationes, quorum est dubitare de omnibus, scire nichil. Ego uero securus in Magistri Gentium sententiam pergo, et scio quoniam non confundar. Placet mihi, fateor, illius de fide definitio, etsi iste etiam ipsam latenter insimulet. Fides est, ait, substantia rerum sperandarum, argumentum non apparentium . Substantia, inquit, rerum sperandarum, non inanium phantasia coniecturarum. Audis substantiam. Non licet tibi in fide putare, uel disputare pro libitu; non hac illacque uagari per inania opinionum, per deuia errorum. Substantie nomine aliquid  tibi certum fixumque prefigitur: certis clauderis finibus, certis limitibus coarctaris. Non est enim fides estimatio, sed certitudo.

10. Sed aduertite cetera. Omitto quod dicit spiritum 650 timoris Domini non fuisse in Domino; timorem Domini castum in futuro seculo non futurum; post consecrationem panis et calicis, priora accidentia, que remanent, pendere in ere; demonum in nobis suggestiones contactu fieri lapidum et herbarum, prout illorum sagax malitia nouit harum rerum uires diuersas diuersis incitandis et incendendis uitiis conuenire; Spiritum sanctum esse animam mundi; mundum, iuxta Platonem, tanto excellentius animal esse, quanto meliorem animam habet Spiritum sanctum. Ubi dum multum sudat,  quomodo Platonem faciat christianum, se probat ethnicum. Hec, inquam, omnia, aliasque istiusmodi nenias eius non paucas pretereo: uenio ad grauiora. Non quod uel ad ipsa cuncta respondeam; magis enim opus uoluminibus esset: illa loquor que tacere non possunt.



CAPUT u. Arguit Abelardum, sua sensa aut somnia unanimi Patrum sententie preferentem; presertim ubi dicit Christum non ideo incarnatum, ut hominem liberaret de potestate Satane.

11. Mysterium nostre redemptionis, sicut in libro quodam Sententiarum ipsius, et item in quadam eius expositione Epistole ad Romanos legi  , temerarius  scrutator maiestatis aggrediens, in ipso statim sue disputationis exordio, ecclesiastieorum doctorum unam omnium de hac re dicit esse sententiam, et ipsam ponit ac spernit, et gloriatur se habere meliorem: non ueritus contra preceptum Sapientis transgredi terminos antiquos, quos posuerunt patres nostri . »Sciendum est,« ait, quod omnes doctores nostri post Apostolos in hoc conueniunt, quod diabolus dominium et  potestatem habebat super hominem, et iure eum possidebat: ideo scilicet quod homo ex libertate arbitrii, quam habebat, sponte diabolo consensit. Aiunt namque, quod si quis aliquem uicerit, uictus iure uictoris seruus constituitur. Ideo,« inquit, »sicut dicunt doctores, hac necessitate incarnatus est Filius Dei, ut homo, qui aliter liberari non poterat, per mortem innocentis iure liberaretur a iugo diaboli. Sed, ut nobis uidetur,« ait, »nec diabolus unquam ius aliquod in homine habuit, nisi forte Deo permittente, ut carcerarius: nec Filius Dei ut hominem liberaret, carnem assumpsit.« Quid in his uerbis intolerabilius iudicem, blasphemiam, an arrogantiam? quid damnabilius, temeritatem, an impietatem? An non iustius os loquens talia fustibus  tunderetur, quam rationibus refelleretur? Nonne omnium merito in se prouocat manus, cuius manus contra omnes? Omnes, inquit, sic: sed non ego sic. Quid ergo tu? quid melius affers? quid subtilius inuenis? quid secretius tibi reuelatum iactas, quod tot preterierit sanctos, effugerit sapientes? Aquas furtiuas et panes absconditos, puto, apponet nobis iste.

12. Dic tamen, dic quidquid illud est, quod tibi uidetur, et nulli alteri. An quod Filius Dei non ut hominem liberaret, hominem induit? Hoc plane nemini, te excepto, uidetur: tu uideris ubi uideris. Non enim hoc a sapiente, non a propheta, non ab apostolo, non denique ab ipso Domino accepisti. Magister Gentium accepit a Domino, quod et tradidit  nobis . Magister omnium suam doctrinam fatetur non esse suam: Non enim, ait, a meipso loquor . Tu uero de tuo nobis tradis, et quod a nemine accepisti. Qui loquitur mendacium, de proprio loquitur . Tibi proinde sint, que tua sunt. Ego prophetas et apostolos audio, obedio Euangelio, sed non Euangelio secundum Petrum  . Tu nouum nobis condis Euangelium? Quintum Ecclesia euangelistam non recipit. Quid Lex, quid Prophete, quid Apostoli, quid apostolici uiri nobis aliud euangelizant, quam quod solus tu negas, Deum uidelicet factum hominem, 651 ut hominem liberaret? Et si angelus de celo aliud nobis euangelizauerit, anathema  sit.

13. Sed qui uenerunt post apostolos, doctores non recipis, homo qui super omnes docentes te intellexisti. Denique non erubescis dicere, quod aduersum te omnes sentiant, cum ab inuicem non dissentiant. Frustra proinde illorum tibi fidem doctrinamque proponerem, quos iam proscripsisti: ad Prophetas te ducam. Loquitur sub typo Ierusalem ad populum acquisitionis, non propheta, sed in propheta, Dominus, dicens: Saluabo te, et liberabo te, noli timere . Queris a qua potestate? Non enim uis ut diabolus in hominem habeat, uel habuerit potestatem: fateor, nec  ego. Non tamen idcirco non habet, quia ego et tu hoc nolumus. Hoc si non confiteris tu, nec cognoscis: cognoscunt et dicunt qui redempti sunt a Domino, quos redemit de manu inimici. Quod minime negares et tu, si non esses sub manu inimici. Non potes gratias agere cum redemptis, qui redemptus non es. Nam si redemptus esses, Redemptorem agnosceres, et non negares redemptionem. Nec querit redimi, qui se nescit captiuum. Qui autem scierunt, clamauerunt ad Dominum, et Dominus exaudiuit eos, et redemit eos de manu inimici. Et ut intelligas hunc inimicum qui sit, Quos redemit, ait, de manu inimici, de regionibus congregauit eos . Sed primum quidem agnosce hunc congregatorem, de Caiphas prophetat in Euangelio, quia iehsu moreretur  pro gente. Et qui narrat, sequitur dicens: Non tantum pro gente; sed ut filios Dei, qui erunt dispersi, congregaret in unum . Quo erant dispersi? In omnes regiones. Ergo quos redemit, de regionibus congregauit eos. Non congregaret, nisi redimeret. Erant enim non solum dispersi, sed et captiui. Redemit, et congregauit: redemit autem de manu inimici. Non dicit, inimicorum; sed, inimici. Inimicus unus, regiones multe. Siquidem non de regione, sed de regionibus congregauit eos, a solis ortu et occasu, ab aquilone et mari . Quis iste unus tam potens dominus, qui non uni prefuit regioni, sed omnibus? Non alius, ut arbitror, quam ille, qui ab alio propheta dicitur absorbere fluuium, id est genus humanum, et non mirari:  habere autem fiduciam, quod et Iordanis, hoc est electio ipsa, influat in os eius . Beati qui sic influunt ut effluant, qui sic intrant ut exeant.

14. Sed quid? Nondum forte credis Prophetis, sic sibi concinentibus de diaboli potestate in hominem. ueni mecum et ad Apostolos. Dixisti nempe te non sentire cum illis qui post Apostolos uenerunt. Assentias uel Apostolis, si forte et tibi contingat quod unus eorum loquitur de quibusdam: Nequando, inquiens, det illis Deus penitentiam ad cognoscendam ueritatem, ut resipiscant a diaboli laqueis, a quo captiui tenentur ad ipsius uoluntatem . Paulus est iste, qui homines a diabolo captiuos teneri  asserit ad eius uoluntatem. Audis ad eius uoluntatem, et negas potestatem? Si et Paulo non credis, ueni iam ad ipsum Dominum; si forte audias, et quiescas. Nempe ab ipso appellatur Princeps huius mundi , et fortis armatus , possessorque uasorum : et dicis eum non habere potestatem in homines? Nisi tu aliud putas hoc loco intelligi atrium, quam mundum; uasa, quam homines. Quod si atrium diaboli, mundus erat; et homines uasa eius; quomodo non dominabatur hominibus? ait item Dominus capientibus se: Hec est hora uestra, et potestas tenebrarum . Potestas ista non latuit illum  qui dicebat: Qui eruit nos de potestate tenebrarum, et transtulit in regnum Filii claritatis sue . Hanc ergo Dominus ne in se quidem negauit diaboli potestatem, sicut nec Pilati, qui membrum erat diaboli. Ait siquidem: Non haberes potestatem in me ullam, nisi data tibi fuisset desuper . Quod si in uiride lignum in tantum grassata est ista desuper data potestas, aridum quomodo non fuit ausa contingere? Nec iniustam puto iste causabitur potestatem datam desuper. Discat ergo diabolum non solum potestatem, sed et iustam habuisse in homines: ut consequenter et hoc uideat, uenisse utique 652 in carne Dei Filium propter liberandos homines. Ceterum etsi iustam dicimus diaboli potestatem, non tamen et uoluntatem. Unde  non diabolus qui inuasit; non homo qui meruit: sed iustus Dominus qui exposuit. Non enim a potestate, sed a uoluntate iustus iniustusue quis dicitur. Hoc ergo diaboli quoddam in hominem ius, etsi non iure acquisitum, sed nequiter usurpatum; iuste tamen permissum. Sic itaque homo iuste captiuus tenebatur, ut tamen nec in homine, nec in diabolo illa esset iustitia, sed in Deo.



CAPUT uI. In opere liberationis humane non solum misericordiam, sed et iustitiam relucere.

15. Iuste igitur homo addictus, sed misericorditer liberatus; sic tamen misericorditer, ut non defuerit iustitia quedam et in ipsa liberatione: quoniam hoc quoque fuit de misericordia liberantis, ut   iustitia magis contra inuasorem, quam potentia uteretur. Quid namque ex se agere poterat, ut semel amissam iustitiam recuperaret homo seruus peccati, uinctus diaboli? Assignata est ei proinde aliena, qui caruit sua; et ipsa sic est. uenit princeps huius mundi, et in Saluatore non inuenit quidquam: et cum nichilominus innocenti manus iniecit, iustissime quos tenebat amisit: quando is qui morti nichil debebat, accepta mortis iniuria, iure illum, qui obnoxius erat, et mortis debito, et diaboli soluit dominio. Qua enim iustitia id secundo homo exigeretur? Homo siquidem qui debuit, homo qui soluit. Nam si unus, inquit, pro omnibus mortuus est, ergo omnes mortui  sunt : ut uidelicet satisfactio unius omnibus imputetur, sicut omnium peccata unus ille portauit; nec alter iam inueniatur qui forefecit  , alter qui satisfecit: quia caput et corpus unus est Christus. Satisfecit ergo caput pro membris, Christus pro uisceribus suis, quando iuxta Euangelium Pauli, quo conuincitur mendacium Petri  , mortuus pro nobis conuiuificauit nos sibi, donans nobis omnia delicta, delens quod aduersum nos erat chirographum decreti, quod erat contrarium nobis; et ipsum tulit de medio, affigens illud cruci, exspolians principatus et potestates .

 16. Utinam ego inueniar in his spoliis, quibus spoliate sunt contrarie potestates, traductus et ipso in possessionem Domini! Si me insecutus Laban arguerit, quod recesserim clam ab eo, audiat clam me accessisse ad eum, et ob hoc clam recessisse. Subiecit me illi causa secretior peccati: subduxit me illi ratio occultioris iustitie. Aut si gratis uenumdatus sum, gratis non redimar? Si Assur sine causa calumniatus est mihi, sine causa causam exigit euasionis. Quod si dixerit, Pater tuus addixit te; respondebo, Sed frater meus redemit me. Cur non aliunde iustitia, cum aliunde reatus? Alius qui peccatorem constituit, alius qui iustificat a peccato; alter in semine, alter in sanguine. An peccatum in semine peccatoris, et non iustitia in Christi  sanguine? Sed iustitia, inquiet, sit cuius est: quid ad te? Esto. Sed sit etiam culpa cuius est: quid ad me? An iustitia iusti super eum erit, et impietas impii non erit super eum? Non conuenit filium portare iniquitatem patris, et fraterne fieri exsortem iustitie. Nunc ergo per hominem mors, et per hominem uita. Sicut enim in Adam omnes moriuntur, ita et in Christo uiuificabuntur : quoniam non sic illi attineo, ut non et isti. Si illi per carnem; et per fidem huic: et si infectus ex illo originali concupiscentia; etiam Christi gratia spirituali perfusus sum. Quid mihi plus imputatur de preuaricatore? Si generatio, regenerationem oppono: nisi quod spiritualis est ista, illa carnalis, nec patitur ratio equitatis ut ex equo contendant:  sed uincat necesse est spiritus carnem, et sit efficacior causa, cuius potior est et natura; quo plus uidelicet prosit generatio secunda, quam prima nocuerit. Sane peruenit delictum ad me, sed peruenit et gratia. 653 Et non sicut delictum, ita et donum. Nam iudicium ex uno in condemnationem; gratia autem ex multis delictis in iustificationem . A primo homine manauit delictum, a summo celo egressio gratie. Utrumque a parente, illud a primo, ista a summo. Terrena natiuitas perdit me: et non multo magis generatio celestis conseruat me? Nec uereor sic erutus de potestate tenebrarum repelli a Patre luminum, iustificatus gratis in sanguine Filii eius. Nempe ipse qui iustificat: quis est qui condemnet?  Non condemnabit iustum, qui misertus est peccatori. Iustum me dixerim, sed illius iustitia. Quenam ipsa? Finis legis Christus, ad iustitiam omni credenti . Denique qui factus est nobis, inquit, iustitia a Deo Patre . Que ergo mihi iustitia facta est, mea non est? Si mea traducta culpa, cur non eet mea indulta iustitia? Et sane mihi tutior donata, quam innata. Nam ista quidem gloriam habet, sed non apud Deum: illa autem, cum sit salutis efficax, materiam non habet gloriandi nisi in Domino. Nam etsi iustus fuero, inquit, non leuabo caput ; ne uidelicet responsum accipiat:  Quid habes quod non accepisti? Si autem accepisti, quid gloriaris, quasi non acceperis? 



CAPUT uII. Abelardum perstringit, impie ac temere Dei secreta scrutantem et extenuantem.

17. Hec est iustitia hominis in sanguine Redemptoris: quam homo perditionis exsufflans et subsannans, in tantum euacuare conatur, ut totum quod Dominus glorie semetipsum exinaniuit, quod minoratus est ab Angelis, quod natus de femina, quod conuersatus in mundo, quod expertus infima, quod passus indigna, quod demum per mortem crucis in sua reuersus: ad id solum putet et disputet redigendum, ut traderet hominibus formam uite uiuendo  et docendo, patiendo autem et moriendo caritatis metam prefigeret. Ergo docuit iustitiam, et non dedit; ostendit caritatem, sed non infudit; et sic rediit in sua? Itane hoc totum est magnum illud pietatis sacramentum, quod manifestatum est in carne, iustificatum est in spiritu, apparuit Angelis, predicatum est gentibus, creditum est in mundo, assumptum est in gloria? . Incomparabilis doctor, qui etiam profunda Dei sibi aperiens, et ea quibus uult lucida et peruia faciens, altissimum sacramentum, et mysterium absconditum a seculis, sic nobis suo mendacio planum et apertum reddit, ut transire leuiter per illud possit quiuis, etiam incircumcisus et immundus: quasi Dei sapientia cauere nescierit aut neglexerit quod ipsa prohibuit, sed dederit et  ipsa sanctum canibus, et margaritas porcis. Sed non est ita. Nam etsi manifestatum est in carne, sed tamen iustificatum est in spiritu: ut et spiritualibus spiritualia conferantur; et animalis homo non percipiat que sunt spiritus Dei; nec fides nostra sit in sapientia uerbi, sed in uirtute Dei. Unde Saluator ait, Confiteor tibi, Pater, Domine celi et terre, quia abscondisti hec a sapientibus et prudentibus, et reuelasti ea paruulis ; et Apostolus: Etsi, inquit, opertum est Euangelium meum, in his est opertum qui pereunt .

18. Denique aduertite hominem irridentem que sunt spiritus Dei, quoniam stultitia illi uidentur; et insultantem Apostolo loquenti Dei sapientiam in  mysterio absconditam; inuehentem in Euangelium, Dominum blasphemantem. Quam prudentius quod non ualet comprehendere, credere dignaretur, nec auderet contemnere, aut conculcare sacrum reuerendumque mysterium. Longum est ad omnes eius ineptias et calumnias, quas diuino struit consilio, respondere. Pauca tamen infero, e quibus cetera estimentur. »Cum solos,« inquit, »electos liberauerit Christus, quomodo eos 654 diabolus possidebat, siue in hoc seculo, siue in futuro magis,  quam modo  ?« Respondemus: Imo quia diabolus electos Dei possidebat, a quo, sicut dicit Apostolus, captiui tenebantur ad ipsius uoluntatem : ut Dei propositum de ipsis impleretur, opus fuit liberatore. Oportuit autem liberari in hoc seculo, ut liberos haberent in futuro. Deinde infert: »Nunquid etiam pauperem illum, qui in sinu Abrahe requiescebat, sicut et diuitem damnatum, diabolus cruciabat; aut etiam in ipsum Abraham dominium habebat, ceterosque electos?« Non: sed habuisset, si non liberati fuissent fide uenturi, sicut de ipso Abraham scriptum est: Credidit Abraham Deo, et reputatum est ei ad iustitiam ; item: Abraham exsultauit ut uideret diem meum; et uidit, et gauisus est . Propterea iam tunc sanguis  Christi rorabat etiam Lazaro ne flammas sentiret: quod et ipse credidisset in eum qui erat passurus. Sic de omnibus electis illius temporis sentiendum, natos quidem et ipsos, eque ut nos, sub potestate tenebrarum, propter originale peccatum: sed erutos antequam morerentur, et nonnisi in sanguine Christi. Scriptum est enim  : Turbe autem que precedebant, et que sequebantur, clamabant dicentes: Hosanna filio Dauid, benedictus qui uenit in nomine Domini . Ergo Christo in carne uenienti, et antequam ueniret, et post, benedictum est a turbis benedictorum: quamuis preeuntes plenam minime tunc consecuti sint benedictionem, seruata nimirum hac prerogatiua tempori gratie.



CAPUT uIII. Quare Christus tam grauem ac laboriosum nos liberandi modum susceperit, cum sola eius uoluntas seu iussio sufficeret.


19. Deinde laborans docere et persuadere, diabolum nullum sibi ius in hominem uindicare potuisse aut debuisse, nisi permissu Dei, et quod sine iniuria diaboli iure Deus profugum suum, si uellet misereri, repetere, et solo uerbo eripere posset, quasi hoc quis diffiteatur, post multa aliquando infert: »Que itaque necessitas, aut que ratio, aut quod opus fuit, cum sola iussione sua, diuina miseratio liberare hominem a peccato posset; propter redemptionem nostram Filium Dei carne suscepta, tot et tantas inedias, opprobria, flagella, sputa, denique ipsam  crucis ignominiosam et asperrimam mortem sustinere, ut cum iniquis patibulum sustineret  .« Respondemus: Necessitas nostra fuit, et necessitas dura sedentium in tenebris et umbra mortis. Opus, eque nostrum, et Dei ipsius, et sanctorum Angelorum. Nostrum, ut auferret iugum captiuitatis nostre: suum, ut impleretur propositum uoluntatis eius: Angelorum, ut numerus impleretur eorum. Porro ratio huius facti fuit dignatio facientis. Quis negat Omnipotenti ad manum fuisse alios et alios  modos nostre redemptionis, iustificationis, liberationis? uerum hoc non preiudicat huius, quem e multis elegit, efficacie. Et fortasse is prestat, per quem in terra obliuionis, grauedinis, lapsus nostri, tot et tantis grauaminibus Reparatoris fortius et uiuacius admoneremur. Alias autem nemo hominum nouit, nec noscere ad plenum potest, quid boni ad gratiam, quid congruentie ad sapientiam, quid decori ad gloriam, quid commodi ad salutem, penes se ipsam contineat huius uenerandi mysterii inscrutabilis altitudo: quam propheta considerans expauit, non penetrauit ; et precursor Domini indignum se iudicauit qui penetraret .

20. Ceterum si non licet perscrutari diuine sacramentum  uoluntatis, licet tamen sentire effectum operis, fructum utilitatis percipere. Et quod licet scire, non licet tacere: quia gloria regum celare uerbum, et gloria Dei inuestigare sermonem  . Fidelis sermo, et omni acceptione dignus! quoniam cum adhuc peccatores essemus, reconciliati sumus Deo per mortem Filii eius . 655 Ubi reconciliatio, et remissio peccatorum. Nam si, dicente Scriptura, Peccata nostra separant inter nos et Deum , manente peccato, non est reconciliatio. In quo ergo remissio peccatorum? Hic calix, inquit, noui testamenti in meo sanguine, qui pro uobis effundetur in remissionem peccatorum . Itaque ubi reconciliatio, ibi remissio peccatorum. Et quid ipsa, nisi iustificatio?  Siue igitur reconciliatio, siue remissio peccatorum, siue iustificatio sit; siue etiam redemptio, uel liberatio de uinculis diaboli a quo captiui tenebamur ad ipsius uoluntatem: intercedente morte Unigeniti obtinemus, iustificati gratis in sanguine ipsius, in quo, sicut idem dicit, habemus redemptionem per sanguinem eius et remissionem peccatorum, secundum diuitias gratie eius . Cur, inquis, per sanguinem, quod potuit facere per sermonem? Ipsum interroga. Mihi scire licet quod ita: cur ita, non licet. Nunquid dicit figmentum ei qui se finxit: Quid me finxisti sic!

21. Sed hec stultitia ei uidentur: non potest tenere risum. Audite cachinnos. »Quomodo,« ait  , »iustificari nos uel reconciliari Deo per mortem  Filii eius dicit Apostolus, qui tanto amplius aduersus hominem irasci debuit, quanto amplius homines in crucifigendo Filium suum deliquerunt, quam in transgrediendo primum eius preceptum unius pomi gustu?« Quasi non potuerit Deo in uno eodemque et facto displicere iniquitas malignantium, et placere pietas patientis. Et ait: »Quod si tantum fuerat  illud Ade peccatum, ut expiari non posset nisi morte Christi, quam expiationem habebit ipsum homocidium, quod in Christo commissum est?« Breuiter respondemus, ipsum sanguinem quem fuderunt et interpellationem ipsius quem occiderunt. Addit etiam: »Nunquid mors innocentis Filii in tantum Deo Patri placuit, ut per ipsam reconciliaretur nobis, qui hoc peccando commisimus, propter quod innocens Dominus est occisus: nec nisi hoc maximum fieret peccatum, illud multo leuius potuit ignoscere?« Non mors, sed uoluntas placuit sponte morientis, et illa morte expungentis mortem operantis salutem, restituentis innocentiam, triumphantis principatus et potestates, spoliantis inferos, ditantis superos, pacificantis que in celo sunt et  que in terra, omnia instaurantis. Et quoniam hec tam pretiosa mors, uoluntarie suscipienda aduersus peccatum, non tamen poterat fieri nisi per peccatum, non delectatus quidem, sed tamen bene usus malitia sceleratorum, et mortem de morte, et de peccato damnauit peccatum. Et quanto illorum maior iniquitas, tanto eius uoluntas sanctior, et eo potentior, ad saluandum: quatenus tanta mediante potentia antiquum illud, quamuis grande peccatum, necessario tamen huic, quod in Christo, commissum est, cederet, tanquam minus maiori. Nec peccato siue peccantibus ascribitur hec uictoria; sed bene utenti peccato, et peccantes fortiter perferenti, et conuertenti in usum pietatis, quidquid in ipsum ausa est crudelitas impiorum.

 22. Fuit uero sanguis qui effusus est, tam multus ad ignoscendum, ut ipsum quoque peccatum maximum, quo factum est, ut effunderetur, deleret; ac per hoc de antiqui illius, utpote leuioris, deletione nullam omnino dubietatem relinqueret. Deinde iste. »Cui uero,« inquit, »non crudele et iniquum uidetur, ut sanguinem innocentis in pretium aliquod quis requisierit, ut ullo modo ei placuerit innocentem interfici; nedum Deus tam acceptam Filii mortem habuerit, ut per ipsam uniuerso reconciliatus sit mundo?« Non requisiuit Deus Pater sanguinem Filii, sed tamen acceptauit oblatum; non sanguinem sitiens, sed salutem, quia salus erat in sanguine. Salus plane, et non, sicut iste sapit et scribit, sola caritatis ostensio. 656 Sic enim concludit tot calumnias  et inuectiones suas, quas in Deum tam impie, quam imperite euomuit, ut dicat: »Totum esse quod Deus in carne apparuit, nostram de uerbo et exemplo ipsius institutionem, siue, et postmodum dicit, instructionem; totum quod passus et mortuus est, sue erga nos caritatis ostensionem uel commendationem  .«



CAPUT IX. Christum uenisse in mundum, non solius instructionis nostre, sed et liberationis causa.


23. Ceterum quid prodest quod nos instituit, si non restituit? Aut nunquid frustra instruimur, si non prius destruatur in nobis corpus peccati, ut ultra non seruiamus peccato? Si omne quod profuit Christus, in sola fuit ostensione uirtutum; restat ut dicatur, quod Adam quoque ex sola peccati ostensione nocuerit: siquidem pro qualitate uulneris allata est medicina. Sicut enim in Adam omnes moriuntur, ita et in Christo omnes uiuificabuntur . Ergo sicut hoc, ita et illud. Si uita, quam dat Christus, non est alia, quam institutio eius; nec mors utique, quam dedit Adam, alia erit similiter  quam institutio eius: ut ille quidem ad peccatum exemplo suo, hic uero exemplo et uerbo ad bene uiuendum, et se diligendum homines informarent. Aut si christiane fidei, et non heresi Pelagiane acquiescentes, generatione, non institutione traductum in nos confitemur Ade peccatum, et per peccatum mortem; fateamur necesse est, et a Christo nobis, non institutione, sed regeneratione restitutam iustitiam, et per iustitiam uitam: ut sicut per unius delictum in omnes homines in condemnationem, sic et per unius iustitiam in omnes homines in iustificationem uite . Et si ita est, quomodo is dicit, »consilium et causam incarnationis fuisse, ut mundum luce sue sapientie illuminaret, et ad amorem suum accenderet.« Ubi ergo redemptio?  A Christo nempe ut fateri dignatur, illuminatio et prouocatio ad amorem: redemptio et liberatio a quo

24. Esto quod Christi aduentus illis prosit, qui se illi possunt conformare per uitam, et uicem ei dilectionis rependere: quid de paruulis? quam dabit lucem sapientie uix adhuc captantibus lucem uite? unde accendet [al. ascendent] ad Dei amorem, qui necdum matres suas amare nouerunt? Nihilne proderit eis aduentus Christi? nichil quod complantati sunt similitudini mortis eius per Baptismum, quoniam nondum possunt, prohibente etate, Christum sapere aut amare? »Redemptio itaque,« ait, »nostra est, illa summa in nobis per  Christi passionem dilectio.« Ergo paruuli non habent redemptionem, quia non habent summam illam dilectionem. An sicut non habent unde diligant, ita nec unde pereant, ut non sit eis in Christo necessaria regeneratio, utpote quibus generatio ex Adam nichil nocuerit? Si hoc sapit, cum Pelagio desipit. Quidquid horum sentiat, patet quantum humane sacramento salutis inuideat; quantum, quod in ipso  est, euacuet alti dispensationem mysterii, qui totum de salute tribuit deuotioni, regenerationi nichil: qui nostre gloriam redemptionis, et summam salutis, non in uirtute crucis, non in pretio sanguinis, sed in nostre constituit conuersationis profectibus. Mihi autem absit gloriari, nisi in cruce Domini nostri Iesu Christi , in qua est salus, uita et resurrectio nostra.

25. Et quidem tria quedam precipua in hoc opere nostre salutis intueor: formam humilitatis, in qua Deus semetipsum exinaniuit; caritatis mensuram, quam usque ad mortem, et mortem crucis extendit; redemptionis sacramentum, quo ipsam mortem, quam pertulit, sustulit. Horum duo priora sine ultimo sic 657 sunt, ac si super inane pingas.  Magnum profecto et ualde necessarium humilitatis, magnum et omni acceptione dignum caritatis exemplum: sed non habent fundamentum, ac proinde nec statum, si desit redemptio. uolo totis nisibus humilem sequi Iesum; cupio eum qui dilexit me, et tradidit semetipsum pro me, quibusdam brachiis uicarie dilectionis amplecti: sed oportet me et Agnum manducare paschalem. Nisi enim manducauero carnem eius, et bibero eius sanguinem, non habebo uitam in memetipso. Aliud sequi Iesum, aliud tenere, aliud manducare. Sequi, salubre consilium; tenere et amplecti, solemne gaudium; manducare, uita beata. Caro enim eius uere est cibus, et sanguis eius uere est potus. Panis est Dei qui de celo descendit, et dat uitam mundo . Quis status gaudio, siue consilio, absque uita? Nempe haud alius quam picture absque solido. Ergo nec humilitatis exempla, nec caritatis insignia, preter redemptionis sacramentum, sunt aliquid.

26. Hec, Domine, Pater, de labore manuum pueri uestri qualiacunque tenetis, aduersus pauca quidem noue hereseos capitula: ubi etsi non aliud quam zelum agnoscitis meum, tamen proprie interim conscientie satisfeci. Nam cum non esset quod agerem pro iniuria fidei quam dolebam; opere mihi pretium arbitror, si illum monui, cuius arma potentia a Deo ad destructionem contrariarum assertionum, ad destruendam omnem altitudinem extollentem  se aduersus scientiam Dei, et in captiuitatem redigendum omnem intellectum in obsequium Christi. Sunt et alia in aliis eius scriptis non pauca, nec minus mala capitula, ad que nec temporis, nec epistole angustia respondere permittit. Quanquam nec necessarium putem, cum sint adeo manifesta, ut ipsa etiam uulgata fide facile refellantur. Collegi tamen aliqua, et transmisi.





S. BERNARDI ABBATIS LIBER DE uITA ET REBUS GESTIS S. MALACHIAE  HIBERNIAE EPISCOPI,



658 PRAEFATIO AD CONGANUM ABBATEM.


1. Semper quidem opere pretium fuit illustres Sanctorum describere uitas, ut sint in speculum et exemplum, ac quoddam ueluti condimentum uite hominum super terram. Per hoc enim quodammodo apud nos etiam post mortem uiuunt, multosque ex his, qui uiuentes mortui sunt, ad ueram prouocant et reuocant uitam. uerum nunc maxime id requirit raritas sanctitatis, et nostra plane etas inops uirorum. Quam sane inopiam super nos adeo inualuisse sentimus, ut nulli sit dubium illa sententia nos feriri: Quoniam abundabit iniquitas, refrigescet caritas multorum . Et ut suspicor ego, aut presto, aut prope est, de quo scriptum est: Faciem eius precedet egestas . Ni fallor, Antichristus  est iste, quem fames et sterilitas totius boni et preit, et comitatur. Siue igitur nuntia iam presentis, siue iamiamque adfuturi prenuntia, egestas in euidenti est. Taceo uulgus, taceo uilem filiorum huius seculi multitudinem: in ipsas Ecclesie columnas uolo oculos leues. Quem mihi ostendas uel de illorum numero, qui uidentur dati in lucem gentium, non magis de sublimi fumantem, quam flammantem? Et si lumen quod in te est, inquit, tenebre sunt, quante sunt tenebre?  Nisi tu illos forte  lucere dixeris, qui questum estimant pietatem; qui in hereditate Domini, non que Domini, sed magis que sua sunt, queritant. Quid dico, que sua sunt? Perfectus sit et sanctus  etiam sua querens, suaque retinens, si ab alienis cor manusque contineat. Meminerit tamen, qui sibi usque huc forte peruenisse uidetur, eumdem exigi sanctitatis gradum et ab ethnico. An non milites suis iubentur contenti forte stipendiis, ut salui fiant?  Magnum uero Ecclesie doctori, si sit sicut unus militum: aut certe  sicut populus, ita et sacerdos  fuerit! O deformitatem! itane summus merito reputandus erit, qui a summo corruens gradu, herebit uix infimo, ne abysso absorbeatur? Quam rarus tamen iste ipse in clero? Quem item das mihi contentum necessariis, contemptorem superfluorum? Lex est tamen prefixa ab Apostolis Apostolorum successoribus: uictum et uestitum habentes,  inquiunt, his contenti simus . Ubi forma hec? In libris cernimus eam, sed non in uiris. Habes uero de iusto, quia lex Dei eius in corde ipsius , et non in codice. Nec perfectionis is gradus. Perfectus carere et necessariis paratus est. At gratis istud. Utinam superfluis ponatur modus! utinam non cupiamus in infinitum! Sed quid? Forte reperias qui hoc possit? Id quidem difficile: sed uide quid egimus. Querebamus uirum optimum, multorum liberatorem: et ecce laboramus in inueniendo, qui se ipsum saluum facere possit. Optimus hodie est, qui non est nimis malus.

2. Unde quoniam a terra defecit sanctus, uideor mihi non superuacue ex his qui empti sunt de terra, reuocare ad medium Malachiam episcopum, uirum  uere sanctum, et nostrorum quidem temporum, singularis sapientie et uirtutis. Iste erat lucerna ardens et lucens: nec exstincta est tamen, sed submota. Quis mihi iure succenseat, si readmouero eam? Imo uero non est quod mihi ingrati esse mei seculi homines debeant, et omnis deinceps generatio uentura, si quem conditio tulit, reuocem stilo; si mundo restituam, quo dignus non erat mundus; si seruem memorie hominum hominem, cuius memoria in benedictione sit omnibus, qui legere dignabuntur; si me excitante amicum dormientem, uox turturis audita fuerit in terra nostra, dicens: Ecce ego uobiscum sum omnibus diebus usque ad consummationem seculi . Deinde sepultus apud nos  est: nobis specialiter hoc opus incumbit. Quid quod me inter speciales amicos Sanctus ille habebat, et eo loci, ut nulli in hac parte glorie secundum fuisse me credam? Nec mercede uacat mihi tante familiaritas sanctitatis: primitias iam accepi. In extremis positus erat, imo in principiis, iuxta illud: Cum consummatus fuerit homo, tunc incipit . Accurri ego, ut benedictio morituri super me ueniret. At ille cum iam membra alia mouere non posset, fortis ad dandam benedictionem, eleuatis sanctis manibus super caput meum, benedixit mihi, et benedictionem hereditate possideo: et quomodo ego illum silere queam? Postremo tu id mihi, abba Congane, iniungis, reuerendus frater, et dulcis amicus meus, ac tecum pariter  uestra illa omnis ecclesia sanctorum. Libens obedio, presertim quod non eloquium exigitis, sed narrationem. Dabo uero operam, ut ea sit pura et luculenta, deuotos informans, fastidiosos non onerans. Sane narrationis ueritas secura apud me est, intimata a uobis, haud alia procul dubio protestantibus, quam que certissime comperta sunt uobis.



659 CAPUT I. Pueritia et adolescentia S. Malachie.

1. Malachias noster, ortus Hibernia de populo barbaro, ibi educatus, ibi litteras edoctus est. Ceterum de natali barbarie traxit nichil, non magis quam de sale materno pisces maris. Quam uero suaue, quod inculta nobis barbaries tam urbanum protulit ciuem sanctorum, et domesticum Dei! Qui  producit mel de petra, oleumque de saxo durissimo, ipse fecit hoc. Parentes tamen illi fuere genere et potentia magni, iuxta nomen magnorum qui sunt in terra. At mater mente, quam sanguine generosior, satagebat in ipso initio uiarum suarum, notas paruulo facere uias uite: hanc pluris illi existimans uentosa scientia litterature secularis. Ad utramque tamen huic non defuit ingenium pro etate. In scholis litteras, domi timorem Domini docebatur, et quotidianis profectibus respondebat ambobus satis, magistro et matri. Nempe a principio spiritum sortitus est bonum, per quem erat puer docilis, et amabilis ualde, mire admodum omnibus per omnia gratiosus. Bibebat autem pro lacte de pectore materno aquas sapientie salutaris, et fiebat in dies se  ipso prudentior. Prudentior, dicam, an sanctior? Utrumque si dixero, non me penitebit: ueritatem enim dicam. Agebat senem moribus, annis puer, expers lasciuie puerilis. Cumque ex hoc cunctis esset reuerentie ac stupori, non tamen inde, ut assolet, insolentior inueniebatur; sed magis quietus et subditus in omni mansuetudine. Non impatiens magisterii, non fugitans discipline, non lectionis fastidiens, non ludorum denique appetens: quod uel maxime illa etas dulce ac familiare habere solet. Et proficiebat supra omnes cetaneos suos in ea quidem litteratura, que illi competebat etati. Nam in disciplina morum profectuque uirtutum, etiam super omnes docentes se in breui enituit, non tam  matre tamen, quam unctione magistra. Hac sollicitante, haud segniter et in diuinis exercebatur, petere secretum, anticipare uigilias, meditari in lege, refici parcius, orare frequentius. Et quia ecclesiam frequentare nec uacabat propter studium, et pro uerecundia non libebat; leuare puras manus in omni loco ad celum, ubi tamen secrete id posset. Iam tunc siquidem cautus fuit declinare uirus uirtutum, inanem gloriam.

2. Est uicus prope ciuitatem, in qua discebat puer, quo magister eius frequenter pergere solitus erat, ipso solo comite. Illo euntibus ambobus pariter, ipse, ut postea referebat, retrahebat pedem, sistebat gradum, et stans a tergo magistri, illo quidem non comperiente, expansis ad celum manibus, raptim  quodammodo, ac ueluti iaculatam emittebat orationem: et sic dissimulans, magistrum denuo sequebatur. Istiusmodi pio furto puer sepius illudebat comitem pariter et magistrum. Non est dicere omnia, que eius principia colore bone indolis decorauere: ad maiora atque utiliora currendum. Unum tamen refero adhuc, quod hoc, meo quidem iudicio, non modo bone, sed et magne in puero dederit insigne spei. Excitus aliquando opinione cuiusdam magistri , adiuit illum discendi cupiditate. Quippe extrema iam pueritie captans, ad eas litteras anhelabat. Intrans uero domum, uidit uirum ludentem subula, crebrisque sulcantem tractibus nescio quo notabili modo parietem. Et solo uisu  offensus puer serius, quod leuitatem redoleret, resiliuit ab eo, ac deinceps illum nec uidere curauit. Ita cum esset studiosissimus litterarum, pre honesto tamen spreuit eas uirtutis amator. Tali quodam preludio puer preparabatur ad eum, qui se manebat in fortiori etate conflictum: iamque ipse aduersarium prouocabat. Et Malachie quidem pueritia sic erat. Porro adolescentiam simili transiuit simplicitate et puritate: nisi quod crescente etate, 660 crescebat simul illi sapientia et gratia apud Deum et homines.

3. Hinc iam, id est ab ineunte adolescentia eius, cepit manifestius apparere quid esset in homine, et gratia Dei in illo uacua non uideri. uidens enim industrius adolescens, quam in maligno mundus positus sit , et cogitans qualem spiritum  accepisset, dicebat intra se: »Non est spiritus huius mundi iste. Quid isti, et illi? Non est societas alteri ad alterum, non plus quam luci ad tenebras. Meus ex Deo est, et scio que in illo donata sunt mihi. Inde mihi interim adhuc innocentia uite [al. mea], inde continentie decus, inde iustitie fames, inde quoque illa eo securior, quo secretior, gloria mea est, testimonium conscientie mee. Nil horum mihi tutum sub principe mundi. Deinde habeo thesaurum hunc in fictili uase. uerendum ne impingat et frangatur, et effundatur oleum letitie quod porto. Et quidem non impingere inter saxa et scopulos distorte et anfractuose uie et uite huius difficillimum. Itane momento perdam simul omnes,  quibus ab initio preuentus sum, benedictiones dulcedinis? Resigno illi potius, a quo sunt, et me pariter. Et ego enim ipsius. Perdo ipsam ad tempus animam meam, ne perdam in eternum. Et quod sum, et que habeo omnia, ubi mihi eque salua, uti in manu Auctoris? Quis ita ad seruandum sollicitus, ad retinendum potens, ad restituendum fidelis? Seruabit tuto, restituet opportune. Sine retractatione me do ad seruiendum illi de donis suis. Non potest mihi perire ex omnibus, que in opus pietatis expendero. Forte et sperare plus aliquid licet. Solet reddere cum usura qui dat gratis. Ita est. Etiam cumulabit, et multiplicabit in anima mea uirtutem.« Hec cogitauit, et fecit, sciens absque facto uanas esse cogitationes hominum.



CAPUT II. Religiose uite tirocinium.


4. Erat homo in ciuitate Ardmacha , et homo ille sanctus, et austere admondum uite, inexorabilis castigator corporis sui, cellam habens iuxta ecclesiam. In ea manebat, ieiuniis et obsecrationibus seruiens die ac nocte. Ad hunc se contulit Malachias, formam uite accepturus ab eo, qui uiuum se tali damnauerat sepultura. Et uide humilitatem. A primeua etate in sancta arte magistrum  habuerat Deum: et ecce factus est denuo discipulus hominis, homo mitis et humilis corde. Si nesciebamus, hoc uel solo nobis ipse probauit. Legant hoc, qui docere que non didicere conantur, discipulos  sibi coaceruantes, qui nunquam discipuli exstitere, ceci duces cecorum. Malachias doctus a Deo, doctorem nichilo minus quesiuit hominem, et quidem caute, et sapienter. Quid simile, queso, afferre quibat, in quo eque daret caperetque exprimentum profectus sui? Si Malachie exemplum eis pro minimo est, Pauli opus attendant. Nonne Euangelium suum, quod non ab homine acceperat, sed a Christo cum hominibus tamen censuit conferendum, ne forte in uacuum curreret, aut cucurrisset? . Ubi ille securus non est, nec ego. Si quis hoc scit, uiderit, ne non tam securitas sit, quam temeritas. Sed hec alterius temporis.

5. Nunc uero sonuit in ciuitate quod factum erat, et commota est uniuersa ad inopinatam nouitatem.  Stupebant autem omnes, et uirtutem mirabantur, eoque amplius, quo minus usitatam in gente fera. uideres tunc reuelari ex multorum cordibus cogitationes. Plerique humano affectu pensantes factum, plangere et dolere, quod dilectus omnibus, delicatusque adolescens, duris se adeo laboribus mancipasset. Alii suspicati leuitatem propter etatem, diffidere de perseuerantia, timere de casu. Nonnulli temeritatem causantes, indignari et fremere in eum, quod supra etatem et uires inconsulte rem arduam fuisset aggressus. 661 uerum ille sine consilio egit nichil. Nam habuit consilium a Propheta, qui ait: Bonum est homini, si portauerit iugum ab adolescentia; et addit: Sedebit solitarius, et tacebit, quia leuauit se supra se . Sedebat sibi  iuuenculus secus pedes Imarii , et aut discebat obedientiam, aut se didicisse docebat. Sedebat, ut quietus, ut mansuetus, ut humilis. Sedebat, et tacebat, sciens secundum prophetam, cultum iustitie esse silentium : sedebat ut perseuerans, tacebat ut uerecundus, nisi quod suo illo silentio in Dei auribus loquebatur cum sancto Dauid: Adolescentulus sum ego et contemptus,  iustificationes tuas non sum oblitus . Et sedebat interim solitarius, quia et sine socio, et sine exemplo. Quis enim ante Malachiam districtissimum uiri propositum uel cogitaret attentare? Nempe mirabile omnibus habebatur, non imitabile. Malachias imitabile persuasit, sedendo duntaxat, et tacendo. Intra paucos dies habuit imitatores non paucos, prouocatos exemplo sui. Ita qui primo solitarius sedit, et unicus patris sui, fit iam unus ex multis, fit ex unigenito primogenitus in multis fratribus. Et ut prior in conuersatione, ita in conuersatione sublimior: et qui ante omnes uenit, omnium iudicio supra omnes emicuit in uirtute. Et dignus uisus est episcopo pariter et magistro, qui ad diaconi gradum promoueretur. Et cegerunt eum.



CAPUT III. Ordinibus initiatus episcopi uices gerit.


6. Hinc iam leuita Domini publice se ad omne opus pietatis accinxit: plus uero ad eas res, in quibus aliqua iniuria uideretur. Denique cura erat ei maxima in sepeliendis defunctis pauperibus, quod hoc sibi non minus humilitatem saperet, quam humanitatem. Nec defuit nouo nostro Tobie rediuiua a muliere tentatio, imo a serpente per mulierem. Germana eius indignitatem  officii exhorrens: Quid facis, inquit, o insane? dimitte mortuos sepelire mortuos suos. Et hoc illi quotidie exprobrans ingerebat. Sed respondebatur mulieri, stultate iuxta stultitiam suam: Misera, tu eloquii casti uocem tenes, sed uirtutem ignoras. Ita ministerium,  ad quod coactus accesserat, deuotus tenuit, indefessus exercuit. Unde et censuerunt etiam sacerdotale officium imponendum illi. Et factum est ita. Erat autem, cum sacerdos ordinatus est, annos natus quasi uiginti quinque. In qua eius utraque ordinatione, si quid preter Canonum formam processisse uidetur, ut uere uidetur   donandum sane tum zelo ordinatoris, tum meritis ordinati. Ego uero istud nec in sancto redarguendum, nec usurpandum consulo ei qui sanctus non fuerit. Nec contentus episcopus  , etiam uices suas commisit ei, seminare semen sanctum  in gente non sancta, et dare rudi populo, et sine lege uiuenti, legem uite et discipline. Suscepit ille mandatum in omni alacritate, sicut erat spiritu feruens; nec talentis incubans, sed inhians lucris. Et ecce lingue sarculo cepit euellere, destruere, dissipare, de die in diem factitans praua in directa, et aspera in uias planas. Exsultabat ut gigas ad discurrendum ubique. Diceres ignem urentem in consumendo criminum uepres. Diceres securim uel  asciam in deiiciendo plantationes malas, exstirpare barbaricos ritus, plantare ecclesiasticos. ueternosas omnes  abolebat superstitiones, seu quaslibet, ubicunque deprehendisset, malignitates immissas per angelos malos.

7. Denique quidquid incompositum, quidquid indecorum, 662 quidquid distortum obuium habuisset, non parcebat oculus eius: sed uelut grando grossos e ficubus, et sicut puluerem uentus a facie terre, sic coram facie sua huiusmodi nitebatur totum pro uiribus exturbare ac delere de populo suo. Et pro his omnibus tradebat iura celestia optimus legislator. Leges dabat plenas iustitie, plenas modestie et honesti. Sed et apostolicas sanctiones ac decreta sanctorum Patrum, precipueque consuetudines sancte  Romane Ecclesie, in cunctis ecclesiis stutuebat. Hinc est, quod hodieque in illis ad horas canonicas cantatur et psallitur iuxta morem uniuerse terre. Nam minime id ante fiebat, ne in ciuitate quidem. Ipse uero in adolescentia cantum didicerat, et in suo cenobio mox cantari fecit, cum necdum in ciuitate, seu in episcopatu uniuerso cantare scirent, uel uellent. Deinde usum saluberrimum Confessionis, sacramentum Confirmationis, contractum coniugiorum, que omnia aut ignorabant, aut negligebant, Malachias de nouo instituit. Et de his ista pro exemplo sufficiant. Nam et per totum historie textum, breuitatis studio plurima preterimus.



CAPUT Iu. Malcho episcopo plenius instituendus adheret.


8. Cum esset illi studium et zelus maximus circa cultum diuinorum et uenerationem Sacramentorum, ne forte de his aliquid constitueret uel doceret secus, quam ritus haberet uniuersalis Ecclesie, subiit animum adire episcopum Malchum [al. Malachum], qui se plenius de omnibus informaret. Hic erat senex plenus dierum et uirtutum, et sapientia Dei erat in illo. Natione quidem Hibernus, sed in Anglia conuersatus fuerat in habitu et proposito monachali in Wintoniensi monasterio: de quo assumptus est in episcopum in Lesmor ciuitate Mumonie: et ipsa nobilior inter ceteras regni illius. Ibi tanta ei desuper collata est gratia, ut non modo uita et doctrina, sed et signis clareret. Quorum duo pono exempli  causa, et omnibus innotescat, qualem in scientia sanctorum Malachias habuerit preceptorem. Puerum mente captum, ex his quos lunaticos uocant, inter confirmandum sacra unctione sanauit. Hoc ita notum certumque fuit, ut illum mox constituerit ostiarium domus sue, uixeritque idem puer incolumis in eo officio usque ad uirilem etatem. Surdo auditum restituit: in quo idem mirabile quiddam confessus est quod cum sanctus utrique auricule hinc inde digitos immisisset, duos quasi porcellos ex ipsis exire senserit. Pro his atque huiusmodi fama crebrescente, nomen grande adeptus est; ita ut ad eum Scoti, Hibernique confluerent, et tanquam unus omnium  pater ab omnibus coleretur. Ad hunc ergo Malachias, accepta benedictione patris Imarii, et ab episcopo missus, cum prospere peruenisset, benigne a sene susceptus est: qui annos aliquot cum eo mansit, ut per hanc temporis moram hauriret plenius de pectore ueterano, sciens scriptum: Quia in antiquis est sapientia . Sed nec hoc quoque ad causam defuisse reor, quod magnus ille Prouisor uniuersorum uoluit seruum suum Malachiam in loco tam celebri notum fieri omnibus, qui erat omnibus profuturus. Nec enim poterat non esse gratus, quibus notus fuisset. Denique unum interim accidit, per quod ex aliqua parte quod notum Deo erat in illo, manifestum fecit hominibus.

9. Inter regem Mumonie  et germanum eius orta simultate, et fratre facto superiori, Rex  pulsus regno, confugit ad episcopum Malchum. Non tamen ut ope illius regnum recuperaret: sed magis princeps deuotus dedit locum ire, et necessitatem in uirtutem conuertit, priuatam 663 eligens ducere uitam. Cumque episcopus Regem suscipere debito honore pararet, abnuit ille, se malle inquiens tanquam unum ex illis esse pauperibus fratribus qui illi adhererent, regium fastum deponere, et communi paupertate fore contentum, exspectare potius Domini uoluntatem, quam per uim recipere regnum; nec uelle pro suo honore terreno sanguinem humanum effundere, qui contra se clamet ad Deum de terra. Quo audito, exsultat  episcopus, et admiratus deuotionem, satisfacit uoto. Quid plura? Traditur Regi paupercula domus ad habitandum, et Malachias in magistrum, ad uictum panis cum sale et aqua. Porro ad delicias sufficiebat Regi Malachie presentia, uita atque doctrina, ita ut diceret ei: Quam dulcia faucibus meis eloquia tua! super mel ori meo . Ad hec per singulas noctes lacrymis suis stratum suum rigabat: sed et quotidiano aque frigide balneo male calentem exstinguebat in carne libidinem. Et orans Rex, cum Rege dicebat: uide humilitatem meam et laborem meum, et dimitte uniuersa delicta mea . Et non amouit Deus orationem eius et misericordiam suam ab eo. Et exaudita est oratio eius, etsi secus, quam intenderet ipse. Nam is quidem  sollicitus erat pro anima sua: sed uindex innocentie Deus, hominibus ostendere uolens quoniam sunt reliquie homini pacifico, parabat interim facere iudicium iniuriam patienti, quod ille penitus non sperabat. Et suscitauit Deus spiritum uicini regis: neque enim unum est Hibernia regnum, sed diuisa in plura. Hic itaque uidens que facta sunt, repletus est zelo: et hinc quidem indignans predonum libertati, et insolentie superborum; inde uero miserans regni desolationem et Regis deiectionem, descendit ad cellulam pauperis: suadet reditum, sed non persuadet. Instat tamen, spondet opem, de effectu non diffidere monet; Deum affuturum promittit,  cui non poterunt resistere omnes aduersarii eius. Proponit etiam oppressionem pauperum patrieque uastationem, et non proficit.

10. Ceterum accedente mandato episcopi et Malachie consilio, de quibus ille pendebat totus, uix tandem acquiescit. Sequitur Rex Regem, et iuxta uerbum Regis, sicut fuerat uoluntas in celo, tota facilitate pulsis predonibus, reducitur homo in sua cum exsultatione suorum, regnoque restituitur suo. Dilexit extunc Rex ille, et semper reueritus est Malachiam: eoque propensius, quo plenius in sancto uiro digna ueneratione et amore compererat. Cuius enim tantam meruit in sua aduersitate familiaritatem, sanctitatem ignorare non potuit. Propterea magis in sua prosperitate perpetuis illum amicitiis,  deuotisque colebat obsequiis, et libenter audiebat eum, et audito eo multa faciebat. Et de his satis. uerumtamen non fortuitu factum reor, quod ita iam tunc magnificauit eum Dominus in conspectu regum: sed quia uas electionis sibi erat ille, portaturus nomem suum coram regibus et principibus.



CAPUT u. Sorori defuncte sacrificii oblatione succurrit.

11. Mortua est interim soror eius illa, quam prefati sumus. Nec pretereunde uisiones, quas uidit de ea. Huius siquidem sanctus carnalem exhorruerat uitam, et tanto zelo, ut se deuouerit non uisurum eam in carne uiuentem. At illa carne soluta, solutum est uotum, et cepit uidere in spiritu, quam  in corpore noluit. Quadam nocte audiuit per somnium uocem sibi dicentis, sororem eius stare foras in atrio, et ecce per totos triginta dies nichil gustasse: qui euigilans cito intellexit, cuius esce inedia marceret. Et diligenter discusso numero dierum quem audierat, ipsum esse reperit, ex quo pro ea Panem de celo uiuum non obtulisset. Tum ille qui sororis non animam oderat, sed peccatum; beneficientiam, quam 664 intermiserat, rursum adoritur Neque frustra. Non multo post uisa est illi peruenisse ad limen ecclesie, necdum tamen posse intrare; apparere etiam in ueste pulla. Cumque ille perseueraret, curans ne qua die solita stipe frustraretur; secundo uidit eam in ueste subcandida; admissam quidem intra ecclesiam, sed altare contingere  non permitti. Tertio tandem uisa est aggregari cetui candidatorum, et in ueste candida. uides, lector, quantum ualeat deprecatio iusti assidua? uere regnum celorum uim patitur, et uiolenti rapiunt illud. Nonne tibi uidetur Malachie oratio uicem quodammodo effractoris exhibuisse celestibus portis, quando peccatrix mulier fraternis obtinuit armis, quod suis meritis negabatur? Hanc uim, Iesu bone, tu qui pateris, facis, ualidus et pius ad saluandum, faciens misericordiam et potentiam in brachio tuo, et in Sacramento tuo seruans sanctis qui in terra sunt, usque in consummationem seculi. Hoc plane  Sacramentum potens peccata consumere, debellare obuias potestates, inferre celis reuertentes de terra.



CAPUT uI. Monasterium Benchorense desolatum instaurat.

12. Et Dominus quidem in regione Lesmorensi sic preparabat dilectum suum Malachiam ad gloriam nominis sui. uerum qui miserant eum, minime iam ferentes absentiam eius, missis epistolis reuocant illum. Quo reddito suis, et quidem instructiore de omnibus que oportebat; en opus a Deo paratum et seruatum Malachie. uir diues et potens, qui locum Benchor et possessiones eius tenebat, inspiratus a Deo, confestim in manu eius sua omnia dedit et se quoque. Et is auunculus eius. Sed Malachie spiritus  quam carnis propinquitas pluris fuit. Ipsum quoque locum Benchor  , de quo cognominabatur, tradidit ei princeps, ut edificaret ibi monasterium, uel potius reedificaret. Nempe nobilissimum exstiterat ante sub primo patre Congello, multa millia monachorum generans, multorum monasteriorum caput. Locus uere sanctus fecundusque sanctorum, copiosissime fructificans Deo, ita ut unus ex filiis sancte illius congregationis, nomine Luanus, centum solus monasteriorum fundator exstitisse feratur. Quod idcirco dixerim, ut ex hoc uno coniiciat lector, quam ingens fuerit reliqua multitudo. Denique ita Hiberniam Scotiamque repleuerunt genimina eius, ut ea potissimum tempora Dauidici illi uersiculi  precinisse uideantur: uisitasti terram, et inebriasti eam, multiplicasti locupletare eam. Flumen Dei repletum est aquis, parasti cibum illorum, quoniam ita est preparatio eius. Riuos eius inebria, multiplica genimina eius; in stillicidiis eius letabitur germinans  Et in hunc modum ceteri qui sequuntur. Nec modo in prefatas, sed et in exteras etiam regiones, quasi inundatione facta, illa se sanctorum examina effuderunt. E quibus ad has nostras Gallicanas partes sanctus Columbanus ascendens, Luxouiense construxit monasterium, factus ibi in gentem magnam. Aiunt tam magnam fuisse, ut succedentibus sibi uicissim choris, continuarentur solemnia diuinorum, ita ut ne momentum quidem diei ac noctis uacaret a laudibus.

13. Hec de antiqua dicta sint Benchorensis monasterii  gloria. Hoc olim destructum a piratis, ob insigne dignitatis antique, Malachias, ueluti quemdam replantaturus paradisum, amplexus est, et quia multa corpora sanctorum dormirent ibi. Nam ut taceam illa que in pace sepulta sunt, ferunt nongentos simul una die a piratis occisos. Erat quidem ingens loci illius possessio: sed Malachias solo contentus loco sancto, totas possessiones et terras alteri cessit. Siquidem a tempore quo destructum est monasterium, non defuit qui illud teneret cum possessionibus suis. Nam et constituebantur per electionem etiam et abbates appellabantur, seruantes  nomine, etsi non re, quod olim 665 exstiterat. Cumque suaderent multi non alienare possessiones, sed totum simul retinere sibi, non acquieuit paupertatis amator: sed fecit eligi iuxta morem qui eas teneret, loco, ut prediximus, retento sibi et suis. Et fortassis consultius, ut post apparuit, integrum retinuisset, si non magis sue prospexisset humilitati, quam paci.

14. Itaque ex mandato patris Imarii assumptis secum decem circiter fratribus, ueniens ad locum, cepit edificare. Ubi quadam die cum in securi ipse secaret, casu ex operariis unus, illo uibrante in era securim, locum incaute occupauit quo ictus destinabatur: et cecidit super spinam dorsi eius, tanto utique impetu, quanto ille conatu impingere ualuit.  Corruit ille: accurrere omnes, putantes aut percussum ad mortem aut mortuum. Et tunica quidem scissa a summo usque deorsum: homo uero illesus inuentus est, tam modice et summatim perstricta cute, ut uix in superficie uestigium appareret. Stabat homo incolumis, quem securis prostrauerat, intuentibus et stupentibus qui circumstabant. Unde et facti alacriores, promptiores exinde ad opus inuenti sunt. Et hoc initium signorum Malachie. Porro oratorium intra paucos dies consummatum est de lignis quidem leuigatis, sed apte firmiterque contextum, opus Scoticum, pulchrum satis. Et exinde seruitur Deo in eo, sicut in diebus antiquis; simili quidem deuotione, etsi non pari numero. Prefuit Malachias loco illi tempore aliquanto, patre Imario ita constituente,  ipse rector, ipse regula fratrum. Legebant in uita eius quomodo conuersarentur, et ipse ante illos preibat in iustitia et sanctitate coram Deo: nisi quod preter instituta communia, multa singulariter faciebat, in quibus potius preibat omnes, et aliorum nemo illum poterat ad tam ardua sequi. Eo temporis et eo loci quidam infirmabatur, cui assistens diabolus, et aperte loquens suggerebat, ne unquam crederet monitis Malachie; sed si intraret ad se, cultello eum peteret et occideret. Quo cognito, qui illi ministrabant, ipso infirmo prodente, uerbum perferunt ad Malachiam premunientes. At ille solita arma orationis arripiens, impauidus hostem aggressus, et infirmitatem fugat et demonem. Erat autem  nomen uiro Malchus. Frater est iste secundum carnem Christiani nostri, Mellifontis abbatis. Ambo enim superstites adhuc sunt, sibi in spiritu modo germaniores. Nam ille, ut liberatus est, continuo non ingratus, loco eodem conuersus ad Dominum, habitum simul animumque mutauit. Et cognouere fratres malignum inuidere bonis eorum; et edificati sunt, facti de reliquo cautiores.



CAPUT uII. Dysenteria laborantem curat.

15. Clericum, nomine Michelem, dysenteria laborantem, et desperate, mittens ei aliquid de mensa sua, eodem loco sanauit. Secundo eumdem ipsum, grauissima infirmitate correptum, et corpore pariter curauit et mente. Illico enim adhesit Deo et Malachie  seruo eius, timens ne deterius aliquid sibi contingeret, si denuo ingratus tanto inueniretur et beneficio et miraculo. Et nunc, ut audiuimus, preest cuidam monasterio, sito in partibus Scotie: et hoc nouissimum omnium que ille fundauit. Pro huiusmodi augescebat in dies et opinio, et congregatio Malachie, et grande ei nomen intus et foris, non tamen re grandius. Nempe ibi demorabatur etiam factus episcopus, quod locus esset uicinus ciuitati.



CAPUT uIII. Episcopatum Conneretensem, licet inuitus, suscipit.

16. uacabat tunc temporis episcopalis sedes, et iamdiu uacarat, Malachia nolente assentire, siquidem ipsum elegerant. Persistentibus tamen illis,  tandem aliquando cessit, accedente ad uim faciendam 666 mandato magistri sui, necnon et metropolitani. Tricesimo ferme etatis sue anno Malachias consecratus episcopus introducitur Connereth: hoc enim nomen ciuitatis. Cum autem cepisset pro officio suo agere, tunc intellexit homo Dei, non ad homines se, sed ad bestias destinatum. Nusquam adhuc tales expertus fuerat in quantacunque barbarie: nusquam repererat sic proteruos ad mores, sic ferales ad ritus, sic ad fidem impios, ad leges barbaros, ceruicosos ad disciplinam, spurcos ad uitam. Christiani nomine, re pagani. Non decimas, non primitias dare, non legitima inire coniugia, non facere confessiones; penitentias nec qui peteret, nec qui daret, penitus inueniri. Ministri altaris pauci  admodum erant. Sed enim quid opus plurium, ubi ipsa paucitas inter laicos propemodum otiosa uacaret? Non erat quod de suis fructificarent officiis in populo nequam. Nec enim in ecclesiis aut predicantis uox, aut cantantis audiebatur. Quid faceret athleta Domini? aut cedendum turpiter, aut periculose certandum. Sed qui se pastorem, et non mercenarium agnoscebat, elegit stare quam fugere, paratus et animam suam dare pro ouibus, si oportuerit. Et quanquam omnes lupi, et oues nulle; stetit in medio luporum pastor intrepidus, omnimodis argumentosus, quomodo faceret oues de lupis. Monere communiter, secreto arguere, flere per singulos; nunc aspere, nunc leniter conuenire, prout  cuique expedire uidebat. In quibus per hec minus profecisset, cor contritum et humiliatum offerebat pro eis. Quoties noctes totas peruigiles duxit, extendens manus in oratione! Et cum uenire ad ecclesiam nollent, per uicos et plateas occurrebat inuitis; et circumiens ciuitatem, perquirebat anhelus quem Christo acquireret.

17. Sed et foris rura et oppida nichilominus sepius percurrebat cum sancto illo comitatu discipulorum suorum, qui nunquam deerant lateri eius. Ibat et erogabat uel ingratis celestis tritici mensuram. Nec uehebatur equo, sed pedes ibat, et in hoc uirum se apostolicum probans. Iesu bone! quanta passus est pro nomine tuo bellator tuus a filiis sceleratis! quanta sustinuit ab his ipsis, quibus et pro quibus  loquebatur bona tibi! Quis digne exprimat, in quantis uexatus, quibus affectus sit contumeliis, quibus iniuriis lacessitus, quoties lassatus inedia, quoties afflictus in frigore et nuditate? Attamen cum his qui oderunt pacem, erat pacificus, instans nichilominus opportune, importune. Blasphematus obsecrabat; iniuriatus opponebat scutum patientie, et uincebat in bono malum. Quidni uicisset? Perseuerauit pulsans, et secundum promissionem tandem aliquando pulsanti apertum est . Quomodo poterat non sequi, quod ueritas prenuntiauerat secuturum? Dextera Domini fecit uirtutem, quia os Domini locutum est ueritatem. Cessit duritia, quieuit barbaries; et domus exasperans paulatim leniri cepit, paulatim correptionem admittere, recipere disciplinam.  Fiunt de medio barbarice leges, Romane introducuntur; recipiuntur ubique ecclesiastice consuetudines, contrarie reiiciuntur; reedificantur basilice, ordinatur clerus in illis. Sacramentorum rite solemnia celebrantur, confessiones fiunt, ad ecclesiam conueniunt plebes, concubinatus honestat celebritas nuptiarum; postremo sic mutata in melius omnia; ut hodie illi genti conueniat, quod Dominus per prophetam dicit: Qui ante non populus meus, nunc populus meus .



CAPUT IX. Monasterium Ibracense construit.

18. Contigit post annos aliquot destrui ciuitatem a rege aquilonaris partis Hibernie, quia ab aquilone panditur omne malum . Et forte malum  illud bene utentibus bonum fuit. Quis scit enim, si tali flagello Deus delere uoluit mala antiqua populi sui? Istiusmodi Malachias necessitate compulsus, et ipse exiit cum turba discipulorum suorum. Nec otiosus 667 exitus eius. Hac occasione monasterium Ibracense constructum est, eunte illo Malachia cum suis numero centum triginta [al. uiginti] fratribus. Ibi occurrit ei Cormarcus rex. Ipse est qui olim regno pulsus, sub cura Malachie de misericordia Dei consolationem accepit. Et locus ille situs in regno eius. Gauisus est Rex uiso Malachia, se et omnia sua exponens ei, et his qui cum eo erant, utpote non ingratus nec immemor beneficii. Adducta incontinenti animalia multa ad usus fratrum, multa  insuper in auro et argento ad sumptus edificiorum pro regia liberalitate collata. Ipse quoque erat intrans et exiens cum eis sedulus et officiosus, habitu quidem rex, sed animo discipulus Malachie. Et benedixit loco illi Dominus propter Malachiam. Et in breui factus est magnus rebus, possessionibus, et personis. Ubi uelut de nouo inchoans, legem et disciplinam, quam aliis imponebat, magis ipse portabat episcopus et magister. Ipse in ordine uicis sue, coquine ministerio inseruiebat; ipse fratribus, cum recumberent, ministrabat. Inter succedentes sibi inuicem fratres ad cantandum, legendumue in ecclesia, non se preteriri patiebatur, strenue implens et ipse officium loco suo, tanquam unus ex illis. Sancte paupertatis non modo participem, sed et principem  se exhibebat, ipsius precipue super omnes abundantius emulator existens.



CAPUT X. Fit archiepiscopus seu primas Hibernie.

19. Dum hec ita aguntur, contigit infirmari archiepiscopum Celsum: et ipse est qui Malachiam in diaconem, presbyterum, episcopumque ordinauit: et cognoscens quia moreretur, fecit quasi testamentum, quatenus Malachias deberet succedere sibi, quod nullus alius uideretur dignior, qui episcoparetur in sede prima. Hoc presentibus indixit, hoc mandauit absentibus, hoc specialiter ambobus Mumonie regibus, et maioribus terre, sancti Patricii auctoritate precepit. Cuius reuerentia et honore, tanquam apostoli illius gentis, qui totam patriam  conuertisset ad fidem, sedes illa, in qua et uiuens prefuit, et mortuus requiescit, in tanta ab initio cunctis ueneratione habetur, ut non modo episcopi, et sacerdotes, et qui de clero sunt, sed etiam regum ac principum uniuersitas subiecta sit metropolitano in omni obedientia, et unus ipse omnibus presit. uerum mos pessimus inoleuerat quorumdam diabolica ambitione potentum, sedem sanctam obtentum iri hereditaria successione. Nec enim patiebantur episcopari, nisi qui essent de tribu et familia sua. Nec parum processerat exsecranda successio, decursis iam in hac malitia quasi generationibus quindecim. Et eousque firmauerat sibi ius prauum, imo omni morte puniendam iniuriam, generatio mala et adultera, ut etsi interdum defecissent clerici de sanguine  illo, sed episcopi nunquam. Denique iam octo extiterant ante Celsum uiri uxorati, et absque ordinibus, litterati tamen. Inde tota illa per uniuersam Hiberniam, de qua superius diximus, dissolutio ecclesiastice discipline, censure eneruatio, religionis euacuatio: inde illa ubique, pro mansuetudine christiana, seua subintroducta barbaries, imo paganismus quidam inductus sub nomine christiano. Nam  sine ordine, sine ratione mutabantur et multiplicabantur episcopi pro libitu metropolitani, ita ut unus episcopatus uno non esset contentus, sed singule pene ecclesie singulos haberent episcopos. Nec mirum: nam quomodo tam morbidi capitis  membra ualerent?

20. Pro his Celsus, atque huiusmodi malis populi sui uehementer dolens , curauit omni modo habere sibi successorem Malachiam, quod per ipsum confideret posse explantari male radicatam successionem: qui charus esset omnibus, et quem omnes emularentur, et Dominus erat 668 cum eo. Nec frustratus est a spe sua. Nam illo mortuo, substitutus est Malachias, non tamen mox, neque id facile. Ecce enim de semine nequam qui occupet locum, Mauricius nomine. Is per quinquennium, fretus potentia seculari, incubauit Ecclesie, non episcopus, sed tyrannus. Nam uota piorum magis in Malachiam conuenerant. Denique suadebant eum subire onus iuxta constitutionem  Celsi: sed ille, qui omne sublime haud secus quam suum precipitium declinabat, bonam sibi uidebatur nactus occasionem excusandi, quod per id temporis introitus eius pacificus esse non posset. Instabant tam sancto operi, et sollicitabant omnes; duo potissimum episcopi, Malchus et Gillebertus: quorum prior ipse est senior Lesmorensis, de quo supra mentio facta est ; alter, quem aiunt prima functum legatione apostolice Sedis per uniuersam Hiberniam. Qui triennio iam decurso in hac presumptione Mauricii, et Malachie dissimulatione, non ferentes ultra ecclesie adulterium, dedecusque Christi, conuocatis episcopis et principibus terre, uno spiritu adeunt Malachiam, parati uim facere. At ille renuere primum; pretendere siquidem difficultatem  rei, nobilis illius prosapie multitudinem, fortitudinem, ambitionem: multum esse ad se pauperculum opponere se tot, tantis, talibus, taliter radicatis, qui iam annos ferme ducentos, quasi hereditate possedissent sanctuarium Dei, et nunc quoque id preoccupassent: non posse illos extirpari, nec cum mortibus hominum quidem: sua non interesse, fundi humanum sanguinem occasione sui: postremo iunctum se sponse alteri, quam dimittere non liceret.

21. uerum illis e contrario instantibus, et clamantibus, quia a Domino sermo egressus est; sed et tota auctoritate iubentibus subire onus, atque intentantibus anathema: »Ad mortem,« inquit, »ducitis me: sed obedio spe martyrii, hac tamen conditione,  ut si iuxta fidem uestram res in melius cedat, et uindicet sibi Deus suam hereditatem a diripientibus eam, tunc demum omnibus consummatis, et Ecclesia pacem habente, liceat mihi redire ad priorem sponsam meam, et amicam, de qua rapior, paupertatem; et pro me illic alium substituere, qui tunc forte repertus idoneus fuerit.« Nota, lector, uirtutem uiri, et animi puritatem, nec honorem scilicet affectantis, nec formidantis mortem pro Christi nomine. Quid hoc animo purius, quidue fortius, ut se exponens periculo et labori, alteri fructum cedat, ipsam in loco principatus securitatem et pacem? Facit hoc, cum liberum sibi ex pacto retinet reditum ad paupertatem; pace et libertate Ecclesie  restituta. Spondentibus illis, demum acquieuit uoluntati eorum, uel potius Dei, a quo sibi iam olim preostensum recordabatur, quod de se modo dolebat [al. uolebat] fieri. Nempe iam egrotante Celso, apparuit Malachie, et quidem longe posito et nescienti, mulier procere stature et reuerendi uultus. Percontanti quenam esset, responsum est esse uxorem Celsi. Que tradens ei uirgam pastoralem, quam manu tenebat, disparuit. Paucis decursis diebus, Celsus moriens misit baculum suum Malachie, tanquam sibi successuro: quem ut uidit, agnouit ipsum esse, quem uiderat. Huius precipue recordatio uisionis terruit Malachiam: ne, si  ultra renueret, diuine iam uideretur resistere uoluntati. uerumtamen ciuitatem non intrauit,  quandiu ille incubator uixit, ne hac occasione contingeret mori quemquam ex his, quibus uitam magis ministraturus ueniebat. Ita per biennium  agens extra urbem, strenue in uniuersa prouincia opus episcopale exercuit.



CAPUT XI. Insidias euadit incolumis, auctoribus male perditis.

22. Illo igitur celeri morte facto de medio, rursum Nigellus quidam, imo uere nigerrimus, sedem preripuit. Et in hoc anime sue Mauricius adhuc 669 uiuens prouiderat, ut hunc haberet heredem: in quo qui damnandus exibat, operibus adiicere damnationis persisteret. Erat enim et ipse ex damnata  progenie, cognatus Mauricii. Ceterum Rex, et episcopi, et fideles terre nichilominus conuenerunt, ut introducerent Malachiam. Et ecce consilium malignantium ex aduerso. Quidam de filiis Belial promptus ad malitiam, potens in iniquitate, sciens locum ubi pariter conuenire decreuissent, multis aggregatis sibi, latenter uicinum occupat collem eminentem e regione: unde illis tractantibus alia, repentino impetu super incautos irruerent, et interficerent innocentes. Condixerant enim etiam Regem cum episcopo trucidare, ut non esset qui uindicaret sanguinem iustum. Res innotuit Malachie, et intrans ecclesiam  eleuatis manibus orauit ad Dominum, et ecce nubes et caligo, sed et tenebrosa aqua in nubibus eris, diem uerterunt in noctem. Fulgura  quoque et tornitrua et horribiles spiritus procellarum, diem ultimum minitantur, uicinamque elementa intentant omnia mortem.

23. Et ut scias, lector, quod oratio Malachie concusserit elementa; solos intercepit tempestas, qui querebant animam eius; solos turbo tenebrosus inuoluit, qui parauerant opera tenebrarum. Denique ipse, qui princeps exstiterat tanti mali, fulmine percussus interiit cum tribus aliis: et fuere consortes mortis, qui fuerant participes sceleris. Quorum sequenti die inuenta sunt corpora semiusta, et putrida, herentia ramis arborum, ubi quemque spiritus eleuans allisisset. Alii quoque tres semiuiui inuenti sunt: ceteri omnes circumquaque dispersi. Illos autem qui cum Malachia erant, quamuis proximos  loco, tempestas omnino non tetigit, nec quidquam molestie intulit. In facto isto recens capimus experimentum ueritatis uerbi illius, quia oratio iusti penetrat celos . Sed et nouum antiqui exemplum miraculi, quo olim tota Aegypto uersante in tenebris, solus Isrel in lumine mansit, dicente Scriptura: Ubicunque Isrel erat, lux erat . Huc mihi occurrit et factum sancti Elie, nunc quidem ab extremis terre nubes et pluuias educentis , nunc uero super blasphemos euocantis ignem de celo . Et modo de simili clarificatus est Deus in seruo suo Malachia.



CAPUT XII. Hostes seu emulos, in ipsum armatos, uirtute animi et constanti in Deum fide lenit, sibique conciliat.


24. Anno etatis sue tricesimo octauo pauper Malachias, pulso incubatore, intrauit Ardmacha, pontifex et metropolitanus totius Hibernie. Rege uero ceterisque, qui introduxerant eum, ad propria remeantibus, ipse remanet in manu Dei, et remanent illi foris pugne, intus timores. Nam ecce uiperea soboles, frendens et uociferans se exheredari, tota se intus et foris suscitat aduersus Dominum, et aduersus Christum eius. Porro Nigellus uidens sibi imminere fugam, tulit secum insignia quedam Sedis illius, textum scilicet Euangeliorum, qui fuit beati Patricii, baculumque auro tectum, et  gemmis pretiosissimis adornatum, quem nominant baculum Iesu, eo quod ipse Dominus  eum suis manibus tenuerit, atque formauerit. Et hec summe dignitatis et uenerationis in gente illa. Nempe notissima sunt celeberrimaque in populis, atque in ea reuerentia apud omnes, ut qui illa habere uisus fuerit, ipsum habeat episcopum populus stultus et insipiens. Ibat homo gyrouagus, et alter satanas circuibat terram, et perambulabat eam, insignia sacra circumferens: que ubique ostentans, ubique eorum gratia receptabatur, concilians sibi per hec animos omnium, et a Malachia, quosque potuisset, auertens. Hec ille.

25. Erat autem princeps quidam de potentioribus inique progeniei, quem Rex priusquam ciuitatem  670 exiret, iurare cegerat pacem tenere Episcopo, acceptis ab eo insuper obsidibus multis. Is post Regis exitum nichilominus ciuitatem ingressus, consilium habuit cum propinquis et amicis, quomodo sanctum dolo tenerent, et occiderent: timebant uero plebem. Et coniurantes in necem Malachie, constituere locum et diem, et traditor dedit eis signum. Ipso die cum uespertina iam solemnia in ecclesia celebraret Antistes cum uniuerso clero et multitudine populi, mittit ad ipsum nequam ille in uerbis pacificis in dolo, rogans quatenus ad se dignetur descendere, ut faciat pacem. Respondentibus qui assistebant, ipsum potius ad Episcopum debere uenire; ecclesiam esse competentiorem locum firmande pacis: siquidem presenserant dolum. Subiungunt  qui missi erant, hoc tutum non esse principi: timere eum capiti suo, nec se credere turbis, que se ante hos dies causa Episcopi propemodum interemissent. Contendentibus in hunc modum, illis quidem ut iret, istis uero ne iret; Episcopus cupidus pacis, et mortis non timidus: »Sinite,« inquit, »Iratres, sinite me imitari Magistrum meum. Sine causa sum christianus, si Christum non sequor. Forte flecto humilitate tyrannum, et si non, uinco tamen exhibens oui pastor, sacerdos laico, quod mihi ille debuerat. uos quoque, quod in me est, non parum edifico exemplo tali. Quid enim si contingat  occidi? Non recuso mori, ut uos uite ex me teneatis exemplum. Oportet episcopum, ut ait episcoporum Princeps, non dominari in clero, sed formam fieri gregis . Haud aliam sane formam, quam ab illo accepimus, qui humiliauit semetipsum, factus obediens usque ad mortem. Quis mihi det hanc relinquere filiis signatam sanguine meo? Experiemini certe, an sacerdos uester digne satis a Christo didicerit, mortem non timere pro Christo.« Et surgens, cepit ire flentibus cunctis et supplicantibus, ne tantum cuperet pro Christo mori, ut tantum Christi gregem desolatum relinqueret.

26. uerum ille totam spem suam ponens in Domino, tota alacritate perrexit, tribus tantum comitatus  discipulis, paratis mori cum eo: qui ut calcato limine domus repente se medio intulit armatorum, scuto fidei ipse munitus; concidere facies omnium, quia pauor irruit super eos, ita ut dicere posset Episcopus: Qui tribulant me inimici mei, ipsi infirmati sunt, et ceciderunt . Hoc uerbum uerum est. uideres hostiam stantem, carnifices ferro armatis manibus undique circumstantes: et qui immolaret, non erat. Putares stupere lacertos  : sic non fuit, qui extenderet manum. Nam et is quoque, qui caput malitie uidebatur, assurgit ei potius quam insurgit. Ubi, queso, signum, o homo, quod dederas in mortem Pontificis? Hoc magis honoris signum, quam mortis indicium. Deferre est hoc, non mortem inferre. Res mira! pacem offerunt,  qui necem parauerant. Non est quod abnuat, qui et uite periculo quesierat eam. Itaque facta est pax, et tam firma, ut ab illa die hostem Sacerdos non modo pacatum habuerit, sed subditum, sed deuotum. Quo audito, fideles quique gauisi sunt, quod non modo saluatus sit sanguis innoxius in die illa; sed et nocentium multorum anime, Malachie meritis, euaserint ad salutem. Et apprehendit omnes circumquaque timor, audientes quomodo duos inimicorum eius, qui uiderentur ferociores et fortiores in generatione sua, sic subita uirtute prostrauit Deus: istum loquor, qui in manibus est, et eum de quo superius dixi. Alterum enim terribiliter mulctatum in corpore, alterum misericorditer mutatum in corde, ambos mirabiliter comprehendit in consiliis,  que cogitabant.

27. His ita peractis, cepit iam in ciuitate Episcopus tota libertate disponere et ordinare de omnibus pertinentibus ad ministerium suum, non tamen sine continuo discrimine uite sue. Nam etsi iam nemo qui palam noceret, ab insidiantibus tamen nec locus satis tutus Episcopo erat, nec tempus feriatum. Et deputati sunt ei uiri armati ad custodiam die et nocte: 671 sed ille magis in Domino confidebat. Fuit uero consilium, prefatum schismaticum insequi eo quod seduceret multos ex insignibus que ferebat, suadens omnibus episcopum  se esse debere; et sic sollicitans plebes aduersus Malachiam, atque Ecclesie unitatem. Et fecit sic: et sine difficultate ita in breui uniuersas sepiuit uias eius per gratiam sibi a Domino datam, et quam habebat ad omnes, ut malignus ille coactus sit dare manus, reddere insignia, et quiescere de reliquo in omni subiectione. Ita Malachias, licet per multa pericula et labores, prosperabatur in dies, et confortabatur magis ac magis, abundans in spe et uirtute Spiritus sancti.



CAPUT XIII. Deus Malachie detractores punit.

28. Nec modo malefactores, sed et detractores Malachie corripuit Deus. Quidam, uerbi gratia, gratiam habens principum et potentum, etiam ipsius  Regis, quod esset adulator et garrulus, et potens in lingua; fauebat per omnia aduersariis Malachie, et procaciter tuebatur partem eorum: Sancto uero et presenti resistebat in facie, et detrahebat absenti, irreuerenter occurrens ei in omni loco, maximeque ubi celebrioribus illum sciret interesse conuentibus. Sed cito digna lingue procacis mercede donatus est. Intumuit et computruit lingua maledica, uermibus ex ea scatentibus, et diffluentibus toto ore blasphemo: quos per septem ferme dies incessanter uomens, tandem cum illis miseram exspuit animam.

29. Loquente coram aliquando Malachia, et populum exhortante, mulier quedam infelix ausa est interrumpere sermonem clamoribus improbis, non  deferens sacerdoti, et spiritui qui loquebatur. Erat autem de progenie impia, et spiritum habens in naribus, blasphemias contumeliasque euomebat in Sanctum, dicens hypocritam et inuasorem aliene hereditatis, sed et caluitiei illius improperans. At ille nichil respondit ei, sicut erat uerecundus et mitis: sed Dominus respondit pro eo. uersa illa in insaniam est, Domino iudicante: et crebris uocibus clamitans se suffocari a Malachia, morte demum horrenda luit peccatum blasphemie. Sic misera assumens aduersus Malachiam improperium Elisei , uere illum sibi alterum experta est Eliseum.

30. Porro quia causa pestilentie cuiusdam orte in ciuitate, multitudinem cleri et populi solemniter  cum reliquiis [al. memoria] sanctorum tunc foras eduxerat, ne hoc quidem pretereundum, quod orante Malachia, pestilentia illico conquieuit. Ex hoc iam, qui mutiret aduersus eum, non fuit, dicentibus qui de semine Chanaan sunt: Fugiamus Malachiam, quia Dominus pugnat pro eo. At sero istud: quia zelus Domini, ubique occurrens eis, persecutus est eos usque ad internecionem. Quomodo intra paucos dies periit memoria eorum cum sonitu? quomodo facti sunt in desolationem, subito defecerunt, perierunt propter iniquitatem suam! Grande hodieque miraculum facit tam uelox generationis illius deletio, his presertim qui eorum nouerant superbiam atque potentiam. Multa quidem et alia signa fuere, quibus Deus glorificauit nomen suum, et seruum suum inter  sudores et pericula confortauit. Quis digne commemoret? Non tamen omnia preterimus, etsi non sufficimus ad omnia. Propter seriem autem narrationis ne impediatur, aliqua que dicturi sumus reseruamus in finem.



CAPUT XIu. Sedem metropolitanam paci redditam resignat.

31. Igitur Malachias intra triennium reddita retributione superbis, et libertate Ecclesie restituta, pulsa barbarie, et reformatis ubique moribus christiane religionis, uidens omnia in pace esse, cepit cogitare et de sua pace. Et memor propositi sui, constituit pro 672 se Gelasium, uirum bonum, et dignum tali honore, conniuentibus clero et populo, quin potius sustinentibus propter pactum. Nam alias  durum uisum omnino. Quo consecrato, regibusque ac principibus attentius commendato, ipse clarus miraculis et triumphis, ad suam parochiam redit - non tamen Connereth. Et audi causam dignam relatu. Diecesis illa duas fertur habuisse antiquitus episcopales sedes, et duos exstitisse episcopatus. Id uisum melius Malachie. Itaque quos ambitio conflauit in unum, Malachias reuocauit in duos, partem alteri episcopo cedens, partem retinens sibi. Et propterea non uenit Connereth, quod in ea iam episcopum ordinasset: sed Dunum se contulit, disterminans parochias, sicut in diebus antiquis. O purum cor! o oculum columbinum! Locum tradidit nouo episcopo, qui uideretur paratior, principalior haberetur;  locum, in quo sederat ipse. Ubi sunt, qui de terminis litigant, pro uno uiculo perpetes ad inuicem inimicitias exercentes? Nescio si quod genus hominum magis, quam istos, antiquum uaticinium tangat: Secuerunt pregnantes Galaad ad dilatandum terminos suos . Sed hoc alias.

32. Malachias factus Dunensis episcopus, confestim more suo curauit asciscere ad solatium sibi de filiis suis conuentum regularium clericorum. Et ecce rursus accingitur, quasi nouus Christi tiro, ad spirituale certamen; rursus induitur arma potentia Deo, sancte paupertatis humilitatem, rigorem discipline cenobialis, otium contemplandi, orandi assiduitatem: que tamen omnia uoto magis ualuit diu tenere, quam actu. Etenim uniuersi confluebant ad  eum: nec modo mediocres, sed et nobiles et potentes, illius se sapientie et sanctitati instruendos, corrigendos ac regendos committere festinabant. Et ipse interdum ibat, et exibat seminare semen suum, disponens et decernens tota auctoritate de rebus ecclesiasticis, tanquam ex Apostolis unus. Et nemo illi dicebat, In qua potestate hec facis? uidentibus cunctis signa et prodigia, que faciebat; et quia ubi spiritus Domini, ibi libertas .



CAPUT Xu. Romam proficisci deliberat, pallium a Pontifice petiturus.

33. uisum tamen sibi, non tute satis actitari ista absque Sedis apostolice auctoritate, et Romam proficisci deliberat: maximeque quod metropolice sedi  deerat adhuc, et defuerat ab initio pallii usus, quod est plenitudo honoris. Et uisum est bonum in oculis eius, si Ecclesia, pro qua tantum laborarat, quem hactenus non habuerat, suo acquireret studio et labore. Erat et altera metropolica sedes, quam de nouo constituerat Celsus, prime tamen sedi, et illius archiepiscopo subdita, tanquam primati. Et huic quoque optabat nichilominus pallium Malachias, confirmarique auctoritate Sedis apostolice prerogatiuam, quam beneficio Celsi adipisci meruerat. Innotescente proposito, displicuit fratribus, necnon et magnatibus et populo terre. Omnes enim intolerabilem sibi iudicabant tam diutinam omnium pii parentis absentiam, et quod metuerent de morte ipsius.

 34. Contigit interea mori germanum eius, Christianum nomine, uirum bonum, plenum gratie et uirtutis. Episcopus erat, illi quidem secundus in celebri opinione, sed uite sanctimonia et iustitie zelo forte non impar. Huius decessus magis terruit uniuersos, et discessum Malachie reddidit molestiorem. Dicebant autem nullo modo assentiendum unici peregrinationi patroni, ut non desoletur omnis terra, si duabus tantis columnis sub uno momento temporis destituatur. Ergo omnes pariter contradicunt. Et uim faciebant, cum ille diuinam ultionem minatus est. Non tamen destitere illi, nisi missa sorte, prius Dei uoluntas super hoc interrogaretur. Prohibente illo, nichilominus mittunt: sed illa pro Malachie parte ter respondisse inuenta est. Nec enim una  contenti uice fuere, cupidi retinendi eum. Demum cedentes, dimittunt illum, non tamen 673 sine ploratu et ululatu multo. Sed ne quid imperfectum relinqueret, tractare cepit, quomodo defuncti fratris semen suscitaret. Et accersitis ad se tribus discipulis suis, anxius estuabat, quisnam dignior ad hoc opus, siue utilior uideretur. Et diligenter intuitus singulos: »Tu,« inquit, »o Edane« , »suscipe onus.« Illo cunctante, et flente: »Ne timeas,« ait, »Tu enim mihi a Domino designatus es, quia annulum aureum, quo desponsandus es, iam nunc preuidi in digito tuo.« Acquieuit ille, et Malachias, eo consecrato, proficiscitur.

 35. Cumque egressus de Scotia, peruenisset Eboracum, sacerdos quidam, Sycarus nomine, intuitus eum agnouit. Nec enim faciem eius uiderat ante: sed cum haberet spiritum prophetie, reuelatum fuerat ei iampriden de illo. Et nunc incunctanter circumstantibus digito eum demonstrans: »Hic est,« inquit, »de quo dixeram, quia de Hibernia sanctus ueniet pontifex, qui scit cogitationes hominum.« Sic non potuit latere lucerna sub modio, prodente eam per os Sycari Spiritu sancto qui illam accenderat. Nam et multa secreta de esse suo, suorumque dicta sunt ei a Sycaro, que ita esse uel fuisse omnia recognouit. Sed et sociis Malachie percontantibus de suo reditu, respondit Sycarus incunctanter , paucos uidelicet admodum  de numero illo cum Episcopo redituros. Illi, audito hoc, suspicati sunt mortem: sed Deus aliter adimpleuit. Nempe rediens ab Urbe, quibusdam apud nos, quibusdam et in aliis locis ad discendam conuersationis formam relictis, iuxta uerbum Sycari, cum paucis admodum repatriauit. Hec de Sycaro.

36. In ipsa urbe Eboracensi, accessit ad eum uir nobilis secundum seculum, Wallenus nomine, tunc Prior in Kirkeham [al. Kyrkestede] regularium fratrum; nunc uero monachus, et monachorum pater in Mailros monasterio ordinis nostri, qui deuotus Malachie se orationibus satis humiliter commendauit. Is aduertens multos habere Episcopum socios, et equos paucos , obtulit ei suum, quo ipse uehebatur, hoc solum dolere se inquiens, quod esset runcinus dure portans. Et addidit: »Libentius dedissem, si melior fuisset: sed, si dignamini, ducite qualemcunque uobiscum.«---»Et ego,« ait Episcopus, »eo libentius accipio, quo predicas uiliorem: quia non potest mihi uile esse, quidquid tam pretiosa uoluntas obtulerit.« Et conuersus ad suos: »Hunc,« inquit, »sternite mihi, quia commodus satis, et sufficiens erit in longum.« Quo facto, ascendit: et primo quidem durum, ut erat, sentiens, postmodum mira mutatione ualde commodum sibi et suauiter ambulantem inuenit. Et ne caderet super terram de sermone quem dixerat, usque ad nonum annum, quo mortuus est ipse, non defecit ei, factus optimus et  pretiosissimus palefridus. Quodque euidentius miraculum cernentibus fecit, de subnigro cepit albescere, et non multo post uix inueniebatur albior illo.



CAPUT XuI. Romam tendens, et inde rediens, Claram-uallem uisitat.

37. Mihi quoque in hac uia datum est uidere uirum, et in eius uisu et uerbo refectus sum, et delectatus sum, sicut in omnibus diuitiis. Et ego uicissim, peccator licet, inueni gratiam in oculis eius extunc, et deinceps usque ad obitum ipsius, sicut in proemio prefatus sum. Ipse etiam dignatus diuertere ad Claram-uallem, uisis fratribus, compunctus  est: et illi non mediocriter edificati in presentia et sermone eius. Et acceptans locum, et nos, atque intimis uisceribus colligens, ualedixit nobis, et abiit. Qui transalpinans, cum uenisset Iporiam ciuitatem Italie, hospitis sui paruulum filium, qui male habens moriturus erat, continuo sanauit.

38. Erat tunc temporis in Sede apostolica felicis memorie 674 Innocentius secundus papa: qui eum benigne suscepit, humane satis illi super longa peregrinatione compassus. Et primo quidem Malachias, quod altius infixerat animo, cum multis lacrymis implorabat, licere sibi uiuere, et mori in Clara-ualle, permissu et benedictione summi Pontificis. Et petiit hoc, non oblitus ad quod uenerat, sed affectus quo uenerat desiderio Clare-uallis. Non autem  obtinuit, quod uirum Apostolicus lucris potius uberioribus occupandum decerneret. Nec tamen omnino frustratus est a desiderio cordis sui, cui mori ibi, etsi non uiuere, donatum est. Mensem integrum fecit in Urbe, loca sancta perambulans, et frequentans causa orationis. Cumque per id temporis sepe ac diligenter ab eo, et ab his qui cum eo erant, summus Pontifex inquisisset esse patrie, mores gentis, statum Ecclesiarum, et quanta in terra Deus per eum operatus fuisset: paranti iam repatriare commisit uices suas, per uniuersam Hiberniam legatum illum constituens. Significatum siquidem erat ei ab episcopo Gilleberto, qui, ut supra memorauimus, tunc legatus exstiterat, quod iam non posset pre senio et debilitate corporis uillicare. Post hec  petit Malachias confirmari noue metropolis constitutionem, et utriusque sedis pallia sibi dari. Et confirmationis quidem priuilegium mox accepit: »De palliis autem,« ait summus pontifex, »oportet solemnius agi. Conuocatis episcopis, et clericis, et maioribus terre, celebrabis generale concilium: et sic conniuentia et communi uoto uniuersorum per honestas personas requiretis pallium, et dabitur uobis.« Deinde tollens mitram de capite suo, imposuit capiti eius: sed et stolam cum manipulo dedit, quibus uti inter offerendum solebat. Et salutatum in osculo pacis dimisit eum, apostolica fultum benedictione et auctoritate.

39. Qui reuertens per Claram-uallem, suam secundo  nobis largitus est benedictionem. Et alta suspiria trahens, quod non liceret sibi pro suo desiderio remanere: »Hos,« inquit, »interim pro me, oro ut retineatis, qui a uobis discant, quod nos postmodum doceant.« Et infert: »Erunt nobis in semen, et in semine isto benedicentur gentes, et ille gentes, que a diebus antiquis monachi quidem nomen audierunt, monachum non uiderunt.« Et dimissis quatuor a latere suo, abiit: qui probati, et digni inuenti monachi facti sunt. Post aliquod tempus, cum iam Sanctus esset in terra sua, misit alios, et de illis factum est similiter. Quibus per aliquantum tempus instructis, et eruditis corde in sapientia, dato eis in patrem sancto fratre Christiano, qui erat unus ex ipsis, emisimus eos, adiungentes de nostris  quanti sufficerent ad numerum abbatie. Que concepit, et peperit filias quinque: et sic multiplicato semine, augescit in dies numerus monachorum, iuxta desiderium et uaticinium Malachie. Nunc iam repetamus ordinem narrationis.



CAPUT XuII. Diuersa beneficia sanitatum per eum collata.

40. Malachias profectus a nobis, prospere peruenit in Scotiam. Et inuenit Dauid regem, qui adhuc hodie superest, in quodam castello suo: cuius filius infirmabatur ad mortem. Ad quem ingressus, honorifice a rege susceptus, et humiliter exoratus, ut sanaret filium suum; aqua, cui benedixit, aspersit iuuenem, et intuens in eum, ait: »Confide, fili, non morieris hac uice.« Dixit hoc, et die sequenti, secundum  dictum prophete, secuta est sanitas, sanitatem letitia patris, clamor et strepitus totius exsultantis familie. Exiit sermo ad omnes, nec enim quod in domo regia et Regis acciderat filio, latere potuit. Et ecce ubique resultans gratiarum actio, et uox laudis, tum pro salute domini, tum pro miraculi nouitate. Henricus est iste: nam uiuit adhuc unicus patris sui, miles fortis et prudens, patrizans, ut aiunt, in sectando iustitiam et amorem uiri. Et amauit uterque Malachiam, quandiu 675 uixit, tanquam qui illum a morte reuocasset. Rogabant eum manere per aliquot dies: sed ille declinans gloriam, moram non sustinuit, et mane carpebat iter. Transeunti igitur per uillam, nomine Crugeldum, occurrit puella muta. Orante illo, solutum est uinculum lingue  eius, et loquebatur recte. Dehinc uillam ingrediens, quam nominant ecclesiam Sancti-Michelis, oblatam sibi mulierem phreneticam, et uinctam funibus, coram omni populo curat, et dimissa incolumi, proficiscitur. Perueniens uero ad portum Laperasperi, transitum ibi per aliquot dies prestolabatur: sed mora minime transiit otiosa. Construitur interim de uirgis in sepem textis oratorium, ipso iubente, ipso operante pariter. Consummatum circumdedit uallo, atque interiacens spatium in cemeterium benedixit. Sane merita benedicentis miracula satis declarant, que usque hodie ibi actitari feruntur.

41. Inde est, quod de finitimis locis infirmos et  male habentes illi portare consueuerunt, et sanantur multi. Mulier totis dissolutis membris, plaustro uecta illuc, pedibus suis remeauit domum, una duntaxat nocte non frustra in loco sancto prestolata misericordiam Domini. Alia quedam ibidem pernoctabat in oratione: quam forte reperiens solam homo barbarus, accensus libidine, et sui minime compos, irruit rabiosus in eam. Conuersa illa, et tremefacta, suspiciens aduertit hominem plenum diabolico spiritu: »Heus tu,« inquit, »miser, quid agis? Considera ubi es, reuerere hec sancta, defer Deo, defer seruo eius Malachie, parce et tibi ipsi.« Non destitit ille, furiis agitatus iniquis. Et ecce  uenenatum et tumidum animal, quod bufonem uocant, uisum est reptans exire deinter femora  mulieris. Quid plura? Terrefactus resilit homo, et datis saltibus, festinus oratorio exsilit. Ille confusus abscessit, et illa intacta remansit, magno quidem et Dei miraculo, et merito Malachie. Et pulchre operi fedo et abominando fedum interuenit et abominabile monstrum. Non prorsus aliter decuit bestialem exstingui libidinem, quam per frigidissimum uermem: nec aliter temerarium frenari ausum, frustrari conatum, quam per uilem, inutilemque bestiolam. Et hec loco isto sufficiant pauca de pluribus: nunc iam reliqua prosequamur.



CAPUT XuIII. Reuersus in patriam, totus cure pastorali et reformationi incumbit.

42. Ascendit Malachias nauem, et prospere nauigans,  applicuit monasterio suo Benchorensi, ut primi filii primam reciperent gratiam. Quid animi putas gessisse illos, sano de uia tam longa recepto patre, et illo patre? Nec mirum, si se tota in gaudium effuderunt uiscera eorum in reditu eius, quando et exteris circumquaque gentibus incredibilem mox letitiam uelox rumor inuexit. Denique de ciuitatibus, et castellis, et uicis occurrunt ei; et quocumque diuertat, suscipitur exsultatione uniuerse terre. uerumtamen non sapit honor. Opus exercetur legationis: multis in locis celebrantur conuentus multi, ne qua regio, seu portio regionis, legationis fructu et utilitate fraudetur. Seminatur super omnes aquas: non est qui se abscondat ab opera sollicitudinis eius. Non sexus, non etas, non conditio, non professio  reputatur. Ubique semen spargitur salutare, ubique intonat tuba celestis. Ubique discurrit, ubique irrumpit, euaginato gladio lingue ad faciendam uindictam in nationibus, increpationes in populis. Terror eius super facientes mala. Clamat iniquis, Nolite inique agere; et delinquentibus, Nolite exaltare cornu . Religio ubique plantatur, propagatur, fouetur. Oculi eius super eos, et cura eius ad necessitates eorum. In conciliis, que passim celebrantur, repetuntur antique traditiones, quas tamen bonas fuisse constiterit, abolitas 676 uero negligentia sacerdotum. Nec modo uetera instaurantur, cuduntur et noua; et quecumque promulgauerit, tanquam celitus edita acceptantur, tenentur,  scripto mandantur ad memoriam posterorum. Quidni celitus missa crederentur, que tot celestia confirmant miracula? Et ut fidem dictis faciam, perstringam nonnulla paucis. Quis enim cuncta enumeret? Quanquam libentius, fateor, imitandis immorer, quam admirandis.



CAPUT XIX. uirtutum eius insignia, et mores uero presule digni.

43. Et meo quidem iudicio primum et maximum miraculum, quod fecit, ipse erat. Ut enim taceam interiorem hominem eius, cuius pulchritudinem, fortitudinem, puritatem satis indicabant mores ipsius et uita, ipsum exteriorem ita uno semper modo, ipsoque modestissimo et decentissimo gessit, ut nil prorsus appareret in eo, quod posset offendere  intuentes. Et quidem qui non offendit in uerbo, ille perfectus est uir . At uero in Malachia quis unquam, etiamsi curiosius obseruarit, deprehendit otiosum, non dico uerbum, sed nutum? Quis manum, pedemue mouentem frustra? Imo quid non edificans in eius incessu, aspectu, habitu, uultu? Denique uultus hilaritatem nec fuscauit meror, nec leuigauit risus. Totum in eo disciplinatum, totum insigne uirtutis, perfectionis forma. Per omnia serius, sed non austerus. Remissus interdum, dissolutus nunquam. Negligens nichil, etsi pro tempore multa dissimulans. Quietus sepe, sed minime aliquando otiosus. A die primo conuersionis sue usque ad extremum uite, sine proprio uixit. Non seruos, non ancillas, non uillas, non uiculos, non denique  quidquam redituum ecclesiasticorum seculariumue, uel in ipso habuit episcopatu. Mense episcopali nichil prorsus constitutum, uel assignatum, unde Episcopus uiueret. Nec enim uel domum propriam habuit. Erat autem pene incessanter circuiens parochias omnes, Euangelio seruiens, et de Euangelio uiuens sicut constituit ei Dominus: Dignus est, inquiens, operarius mercede sua . Nisi quod frequentius ipsum Euangelium sine sumptu ponens, de laboribus suis suorumque ferebat, unde se et eos qui secum laborabant, in opere ministerii sustentaret. Porro si interdum quiescere oporteret, in sanctis hoc faciebat locis, que ipse per Hiberniam sparserat uniuersam: apud quos uero moram facere libuisset, illorum se conformauit moribus et obseruantiis,  communi contentus uita et mensa. Non fuit in uictu, non fuit in uestitu, in quo potuisset Malachias dignosci inter ceteros fratres: in tantum, cum maior esset, humiliauit se in omnibus.

44. Denique cum exiret ad predicandum, cum peditibus pedes et ipse ibat, episcopus et legatus. Forma apostolica hec: et inde magis mira in Malachia, quo rara nimis in aliis. uerus profecto apostolorum heres est iste, qui talia agit. Sed aduertere est, quomodo diuidat hereditatem cum fratribus suis, eque nepotibus Apostolorum. Illi dominantur in clero: iste dum esset liber ex omnibus, omnium se seruum fecit. Illi aut non euangelizantes manducant, aut euangelizant ut manducent: Malachias imitans Paulum, manducat ut euangelizet. Illi  fastum et questum estimant pietatem: Malachias hereditate uindicat sibi opus et onus. Illi felices se credunt, si dilatauerint terminos suos: Malachias in dilatanda caritate gloriatur. Illi congregant in horrea, et dolia replent, unde onerent mensas: Malachias colligit in deserta et solitudines, unde impleat celos. Illi, cum accipiant decimas, et primitias, et oblationes, insuper et de Cesaris beneficio telonia, et tributa, et alios redditus infinitos, solliciti sunt nichilominus, quid manducent, et quid bibant: Malachias nichil horum habens, multos tamen locupletat de promptuario fidei. Illis nec cupiditatis, nec sollicitudinis ullus est finis; Malachias 677 cupiens nichil, non nouit tamen cogitare de crastino. Illi a  pauperibus exigunt quod dent diuitibus: iste sollicitat diuites pro pauperibus sustentandis. Illi marsupia uacuant subditorum: iste pro peccatis eorum altaria cumulat uotis, hostiisque pacificis. Illi alta palatia erigunt, turres ac menia ad celos leuant; Malachias non habens ubi caput reclinet, opus facit euangeliste. Illi equos ascendunt cum turba hominum gratis manducantium panem, et non suum; Malachias septus sanctorum fratrum collegio, pedes circuit, portans panes Angelorum, quibus satiet animas esurientes. Illi plebes ne agnoscunt quidem: iste erudit. Illi potentes et tyrannos honorant: iste punit. O uirum apostolicum, quem tot et talia nobilitant signa apostolatus sui! Quid ergo mirum, si mira est operatus, sic mirabilis ipse? Imo uero non  ipse, sed Deus in ipso. Alioquin tu es Deus, inquit, qui facis mirabilia .



CAPUT XX. Energumenos uexatos a demoniis liberat.

45. Erat mulier in ciuitate Culratim [al. cultatim], demonium habens. uocatus est Malachias; orat pro addicta, urget inuasorem; exit. Sed nondum exsaturata nequitia eius, miseram inuadit mulierculam, que forte prope assisteret. Et Malachias: »Non ad hoc,« inquit, »tibi illam tuli, ut hanc peruaderes: exi et ab ea.« Paret, sed repetit priorem. Qua denuo pulsus, recurrit in alteram. Ita per aliquod spatium alternatim uexabat illas, hinc inde refugiens. Tunc sanctus indignans sibi illudi a demone, colligensque spiritum, infremuit, et totis  uiribus fidei facto impetu in aduersarium, ab utraque fugauit, et quidem non minus uexatum his, quas uexauerat ipse. Ceterum quod moram fecit sancto, non putes, lector, fuisse uirtutis eius, sed dispensationis diuine: ut uidelicet ex hoc manifestior fieret et maligni presentia, et uictoria Malachie. Denique audi quid alibi fecerit, non autem per presentiam suam. Et utique potuit presens, quod absens ualuit.

46. In regione aquilonaris partis Hibernie iacebat infirmus in domo, nec dubium quin demonum maleficio. Nam quadam nocte audiuit eos loquentes, dicente altero ad alterum: »uide ne miser iste hypocrite illius stratum, stramenue contingat, et  sic effugiat manus nostras.« Cognouit homo, quod Malachiam loquerentur, quem non multo ante in eadem domo meminerat pernoctasse. Et adhuc stramen in loco: sumptaque fiducia, et quo potuit conatu, cepit repere debilis corpore, sed fide fortis. Et ecce in ere clamor et uociferatio: »Prohibe eum, prohibe; retine eum, retine: amittimus predam.« uerum is quem portabat fides et desiderium euadendi, quanto plus clamabant illi, tanto magis genibus manibusque nitens, ad remedium festinabat. Et perueniens ascendit lectulum, uolutatur in stramine, audit ululatum plangentium: »Heu, heu! ipsi nos prodidimus, decepti sumus, euasit.« Et dicto citius recessit ab eo demonum terror et horror quem patiebatur, et omnis pariter egritudo. In Lesmor  ciuitate homo a demonio uexatus, per Malachiam liberatus est. Item transeunti aliquando per Laginiam, oblatus illi infans habens demonium, sanus relatus est. In regione eadem ligatam funibus phreneticam solui iussit, et in aqua, quam benedixit, lauari. Lota est, et sanata est. Alteram quoque in Saballo regione Ulydie, membra propria dentibus laniantem, orando et tangendo curauit. Amentem hominem, multa predicentem futura, amici et propinqui adducunt ad Dei hominem, uinctum funibus fortiter, quod fortem ad nocendum rabies ipsa fecisset, et terribilem ualde. Orat Malachias; et incontinenti eger sanatur, et soluitur. Factum est hoc loco quodam, cuius nomen tacemus, quod nimis barbarum sonet, sicut et alia multa. Alio tempore in  prefata ciuitate Lesmor puellam mutam parentes eius in media platea 678 offerunt transeunti, cum multa supplicatione rogantes ut ei subuenire dignetur. Stat Malachias, et facta oratione, tangens digito linguam eius, sputum misit in os eius et loquentem dimisit.



CAPUT XXI. Beneficia moribundis et parturientibus prestita.

47. Exiens de quadam ecclesia, obuium habuit hominem cum uxore sua, que non poterat loqui. Rogatus ut eius misereatur, stat in porta, populo circumstante; et data benedictione super eam, iubet dominicam dicere orationem. Dixit illa, et populus benedixit Dominum. In ciuitate, cui nomen Oenthreb [al. Onereb], decumbens lectulo quidam  diues, iam dies duodecim priuatus lingue officio, ad iussionem uisitantis se sancti, loquelam recuperat, eucaristiam sumit: et ita munitus, extremum in bona confessione efflauit spiritum. O oliua fructifera in domo Dei! o oleum iucunditatis, ungens et lucens! Et splendore miraculi illustrauit sanos, et suauitate beneficii unxit infirmum, cui mox morituro salutarem confitendi et communicandi obtinuit facultatem. Intrauit ad eum quidam de nobilibus, habens ei aliquid dicere. Qui inter loquendum, fide plenus, tres iuncos pie furatus de lectulo, in quo ille sedebat, tulit secum: et multa Deus de furto pietatis est operatus, fide illius, et Presulis sanctitate. Forte uenerat in ciuitatem, nomine Dueuania. Et cum sederet ad mensam, ingressus uir nobilis de  ciuitate ipsa humiliter supplicat pro uxore pregnante, que iam solemne omne preterisset tempus pariendi, ita ut mirarentur omnes; et nemo, qui aliud quam uite periculum crederet imminere. Rogat et cum eo Neemias, episcopus illius ciuitatis, qui iuxta eum sedebat: rogant et ceteri, quotquot aderant simul discumbentes. Tum ille: »Compatior ei,« inquit, »quod bona mulier sit, et pudica. Et porrigens uiro poculum, cui benedixerat: »uade,« inquit, »da illi bibere, sciens eam sumpto benedictionis potu, et sine mora, et sine periculo parituram.« Factum est quod precepit, et nocte ipsa subsecutum est quod promisit. Sedebat in campo cum Comite Ulydie aliqua tractans, et multitudo copiosa circa eos.  uenit mulier grauida, et uere grauis. Indicat se contra omnes nature leges retinere partum iam quindecim mensibus et diebus uiginti. Compassus Malachias super nouo et inaudito incommodo, orat, et mulier parit. Qui aderant, letati sunt, et mirati sunt. Omnes enim uiderunt, in qua facilitate et uelocitate loco eodem enixa sit, et triste negati partus periculum miraculo commutatum iucundiori.



CAPUT XXII. Concubinario obstinato exitium denuntiat.

48. Accidit ibidem quiddam pari quidem miraculo, sed sorte dispari. uidit hominem, qui publice tenere diceretur concubinam fratris; et hic erat miles, minister Comitis. Et publice conueniens incestuosum,  alterum ei Ioannem exhibuit: »Non licet tibi, inquiens, »concubinam habere fratris tui.« At ille alterum ipsi nichilominus Herodem redhibens, non modo non audiuit eum, sed et superbe respondit, et coram omnibus iurat nunquam se dimissurum . Tum commotus Malachias, sicut erat pro iustitia uehementer zelans: »Et Deus,« inquit, »te ab illa separet uel inuitum.« Parui pendens ille, ex instanti abiit indignabundus. Offendensque mulierem non longe a turba constituta in loco, ui oppressit eam, sicut erat satane totus, cui paulo ante traditus fuerat. Nec latuit flagitium. Ancilla, que dominam comitabatur, recurrens domum  nuntiat anhela quid mali acciderit. Ad quam uocem germani illius, qui  domi erant, zelantes sororis stuprum, tota illo festinantia peruolant, pudicitie hostem, ipso in loco et opere sceleris deprehensum, multis 679 confossum uulneribus interimunt. Necdum conuentus solutus erat, cum ecce armiger illius, quod euenerat, nuntiauit. Et mirati sunt uniuersi, quod sententia Malachie tam celerem habuisset effectum. Timuerunt quique flagitiosi audito hoc uerbo , et territi purgati sunt, lauantes manus suas in sanguine peccatoris.



CAPUT XXIII. uaria sanitatum beneficia uariis prestita.

49, Diarmitium comitem, multo iam tempore decumbentem lecto, duriter quidem increpans, quod malus homo esset, immoderatius seruiens uentri et  gule, benedicta aspersum aqua, surgere fecit sine mora, ita ualentem, ut equum ascenderet illico, et utique preter spem suam ipsius et suorum. In urbe Caselensi uenit homo ante eum cum filio paralytico, rogans illum sanari: qui orans breuiter, »uade,« inquit, »filius tuus sanabitur.« It, et crastino redit cum filio, sed minime sanato. Tum surgens Malachias, et stans super eum diutius orauit, et ille sanatus est. Et conuersus ad patrem: »Offer,« inquit, »illum Deo.« Annuit homo, sed non tenuit: et post aliquot annos ille iam iuuenis recidit in idipsum, sine dubio propter inobedientiam patris, et pacti transgressionem. Alius quidam ueniens de longinquo, cum esset Malachias in finibus Mumonie,  attulit ad eum filium, pedum penitus officio destitutum. Percunctatus quonam modo illi id accedisset: »Ut suspicor,« inquit, »demonum malignitate.« Et addit: »Ludenti in prato ipsi, ni fallor, immisere soporem, euigilansque puerulus, sic se inuenit.« Hec dicens, cum lacrymis precem fundit, efflagitat opem. Misertus eius orauit Malachias, iubens egrum interim dormire ibidem super solium [fort. solum]. Dormiuit; et surrexit sanus. Hunc ipse, quia de longe uenerat, aliquandiu in comitatu suo retinuit, et erat ambulans cum eo.

50. In monasterio Benchorensi pauper quidam fratrum eleemosynis sustentabatur. Et erat quotidianam accipiens stipem, aliquid officii factitans in pistrino. Is claudus ab annis duodecim, humi manibus  repens, post se trahebat pedes emortuos: quem die quadam ante cellam suam Malachias mestum et merentem inueniens causam percontatur. Et ille: »uides,« inquit, »quam ex longo misellus afflicter, et manus Domini super me: et ecce ad cumulum erumne, homines, qui misereri debuerant, irrident me potius, miseriam exprobrantes.« Quem ubi audiuit, pietate motus suspexit in celum, manus pariter leuans. Facta autem breui oratione, ipse intrauit cellam, et ille surrexit. Et stans super pedes suos, mirabatur si uere esset quod erat pene somnium suspicatus. Cepit tamen se pedetentim mouere: neque enim posse ire satis credebat. Tandem quasi e graui sommo euigilans, cognoscit misericordiam Domini super se; firmiter graditur, et in pistrinum  reuertitur, exsiliens et exsultans, et laudans Deum. uiso eo, qui ante uiderant et cognouerant, repleti sunt stupore et ecstasi, phanstasma putantes. uirum item hydropicum orando sanauit: qui illico remansit in monasterio, pastor ouium factus.

51. Ciuitas Hibernie, nomine Corcagia [al. Coreaua], uacabat episcopo. Tractatum est de electione: dissensere partes, quibusque, ut assolet, presulem uolentibus constituere suum, non Dei. uenit illuc Malachias, audita dissensione. Conuocato clero et populo, etiam corda et uota discordantium unire curauit. Et persuasis illis totum negotium sibi debere credi, cui potissimum sollicitudo incumberet illius, sicut et aliarum per Hiberniam Ecclesiarum, incontinenti nominat eis, non quempiam de nobilibus  terre, sed magis quemdam hominem pauperem, quem sciret sanctum et doctum: et hic erat alienigena. Queritur ille: nuntiatur decumbere lecto, et ita debilis, ut nullo pacto exeat, nisi in manibus portatus ministrantium. Et Malachias: »Surgat,« inquit, »in nomine Domini, ego precipio; 680 obedientia saluum faciet eum.« Quid faceret ille? Parere uolebat, sed imparatum se sentiebat: quod etsi posset ire, episcopari reformidabat. Ita cum uoluntate obediendi, pugnante gemino hoste, pondere languoris, et metu honoris [al. oneris], uicit illa tamen, data sibi in adiutorium spe salutis. Itaque conatur, mouet sese, tentat uires, inuenit se solito fortiorem. Crescit pariter fides cum uiribus,  et rursum facta fortior fides dat uicissim uiribus incrementum. Iam surgere per se ualet, iam meliuscule gradi, iam nec sentire in ambulando lassitudinem; demum expeditus et alacer peruenire ad Malachiam sine hominis adiutorio. Qui assumens eum, misit in cathedram, clero et populo collaudante. Hoc ita in pace factum est, quia nec illi ausi sunt Malachie uoluntati in aliquo obuiare, uidentes signum, quod fecerat: nec ille parere dubitauit, tam euidenti argumento factus securior de Domini uoluntate.

52. Mulier quedam fluxum sanguinis patiebatur: et hec nobilis, carissima Malachie, plus tamen ob morum quam generis nobilitatem. Que ex toto deficiens, nimirum cum sanguine exhaustis uiribus,  iam posita in extremis, misit ad Dei hominem, ut, quod supererat, anime subueniret, qui se iam non esset uisurus in corpore. Audiens Malachias moleste tulit, quod mulier uirtutis foret, et uita eius fructuosa opere et exemplo. Et uidens se non posse satis accurrere tempestiue, accito Malcho, quod iuuenis esset, et expeditus (ipse est, cuius supra me minimus : »Accelera,« inquit, »fer illi tria poma hec, super que nomen Domini inuocaui. Confido in ipso quod ubi ex eis gustauerit, non gustabit mortem, priusquam nos uideat, etsi tardiuscule secuturos.« Festinat Malchus secundum mandatum, et ueniens intrat ad morituram, alterum se exhibens puerum Elisei , nisi quod huius efficacior  opera fuit. Iubet missam sibi a Malachia benedictionem accipere, et gustare, si quo modo ualuerit. At illa exhilarata, audito nomine Malachie, ut obedire possit nutu significat paulisper se erigi uelle; nam uerbo non poterat. Erigitur, gustat: gustato confortata est, loquitur et gratias agit. Et immisit Dominus soporem in eam, et suauissime requieuit in eo, cuius usu diu caruerat, sicut et esu. Stetit interim sanguis, et post modicum expergefacta, sanam se reperit, nisi quod longa inedia, et sanguinis minutione adhuc debilis erat. Si quominus, die sequenti desideratus Malachie aduentus aspectusque perfecit.



CAPUT XXIu. Feminam sine sacramento Extreme Unctionis defunctam resuscitat.

 53. Habitabat uir nobilis in uicinia Benchorensis monasterii, cuius uxor cum infirmaretur ad mortem, rogatus Malachias ut descenderet, priusquam moreretur, infirmam uncturus oleo. Descendit, et intrauit ad eam: quo uiso, exsultat illa, spe animata salutis. Et cum pararet ungere eam, uisum est omnibus differendum potius usque mane. Erat enim uespera. Acquieuit Malachias, et data benedictione super egram, exiuit cum his qui secum erant. At uero post modicum subito clamor factus est, planctus et strepitus multus per totam domum; siquidem insonuit quod mortua esset. Accurrit Malachias tumultu audito, et secuti sunt eum discipuli eius. Et accendens ad lectum, ut certo comperit exspirasse, consternatus  est animo, sibi imputans, quod fraudata gratia Sacramenti obierit. Et eleuatis in celum manibus, »Obsecro, Domine, inquit, insipienter egi. Ego, ego peccaui, qui distuli; non ista, que uoluit.« Hec dicens, contestatus est in audientia omnium, nullam se recepturum consolationem, nullam daturum requiem spiritui suo, nisi, quam tulerat, liceret restituere gratiam. Et stans super eam, tota nocte laborabat in gemitu suo: et pro oleo sancto, largo imbre lacrymarum 681 perfundens mortuam, uicem illi unctionis, quam poterat exhibebat. Ipse quidem sic; ad suos autem: »uigilate,« inquit, » et orate.« Itaque in psalmis illi, ille in lacrymis, noctem duxere peruigilem. Et mane facto, exaudiuit Dominus sanctum suum, quia spiritus Domini erat  postulans pro eo, qui postulat pro sanctis gemitibus inenarrabilibus. Quid plura? aperit oculos que fuerat mortua; et, ut solent qui de graui somno euigilant, fricans sibi manibus frontem et tempora, super lectum se erigit, et agnito Malachia, inclinans deuote salutat eum. Et uerso luctu in gaudium, stupor apprehendit omnes, et qui uiderunt, et qui audierunt. Sed et Malachias gratias agens, benedixit Dominum. Et unxit eam nichilominus, sciens in hoc Sacramento remitti peccata, et quod oratio fidei saluet infirmum . Post hec abiit ille, et illa conualuit; et uiuens incolumis tempore aliquanto, ut gloria Domini manifestaretur in ea, peracta penitentia, quam sibi Malachias iniunxerat, in bona confessione iterum obdormiuit, et migrauit ad Dominum.



CAPUT XXu. Alia diuersa beneficia in diuersos collata.


54. Fuit item mulier, cui spiritus iracundie et furoris in tantum dominaretur, ut non solum uicini et cognati fugerent consortium eius, sed filii quoque ipsius uix sustinerent habitare cum ea. Clamor, et rancor, et tempestas ualida, ubicumque fuisset. Audax, et ardens, et preceps, metuenda lingua et manu, importabilis omnibus, et inuisa. Dolentes filii tum pro illa, tum pro seipsis, trahunt illam ad presentiam Malachie, lacrymabilem cum fletu querimoniam deponentes. uir autem sanctus et periculum matris, et incommodum miserans filiorum, seorsum  aduocat illam: fueritne confessa aliquando peccata sua, sollicite percontatur. Respondit, »Nequaquam. Confitere,« inquit. Paret. Et ille iniungens penitentiam confitenti, oransque super eam, ut Dominus omnipotens det ei spiritum mansuetudinis, in nomine Domini Iesu ne ultra irascatur iubet. Sequitur tanta mansuetudo, ut pateat omnibus non esse aliud, quam admirabilem mutationem dextere Excelsi. Fertur adhuc hodie uiuere, et tante esse patientie et lenitatis, ut que omnes exasperare solebat, nullis modo exasperari damnis, contumeliis, afflictionibus queat. Si licet et me, iuxta Apostolum, abundare in sensu meo , accipiat quisque ut uolet; ego istud superiori suscitate miraculo  mortue censeo preferendum, quod exterior quidem ibi, hic uero interior reuixerit homo. Et nunc curramus ad reliqua.

55. uir secundum seculum honorabilis, secundum Deum timoratus, ueniens ad Malachiam, questus est ei super sterilitate anime sue, supplicans ut sibi obtineret ab omnipotente Deo gratiam lacrymarum. Et subridens Malachias, quod gratum haberet in homine seculari desiderium spirituale, suam maxillam maxille illius quasi blandiendo coniungens: »Fiat,« inquit, »tibi, sicut petisti.« Tantos exinde, et pene continuos exitus aquarum deduxerunt oculi eius, ut illud Scripture ei posse aptari uideretur: Fons hortorum, puteus aquarum uiuentium . Est insula maris in Hibernia,  ab olim fecunda piscium: et mare ibi piscosum ualde. Peccatis, ut creditur, habitantium adempta copia solita, que multos habebat filios, infirmata est, et a tanta funditus sui commoditate emarcuit. Dolentibus accolis, et iacturam grauem populis egre ferentibus, reuelatum est cuidam mulieri, precibus Malachie posse afferri remedium: idque innotuit omnibus, ipsa prodente. Nutu Dei contigit adesse Malachiam. Dum enim circuiret, et repleret Euangelio regionem, diuertit illuc, ut et ipsis eamdem gratiam impertiret. At barbari, quibus erat maior cura de piscibus, omni instantia flagitant, ut potius respicere dignetur super sterilitatem insule sue. Qui cum responderet se minime ad hoc uenisse, 682 hominum magis, quam piscium desiderare  capturam; uidens tamen fidem eorum, flexis in littore genibus, orauit ad Dominum, ut, licet indignis, indultum olim beneficium tanta fide repetentibus non negaret. Ascendit oratio, ascendit et piscium multitudo, et forte uberior, quam in diebus antiquis, et ipsa populo terre perseuerans usque in hodiernum diem. Quid mirum, si oratio iusti, que penetrat celos, penetrauit abyssos, et de profundo maris tantas piscium copias euocauit?

56. uenerunt aliquando tres episcopi in uillam Fochart [al. Fochaut], quem dicunt locum natiuitatis Brigide uirginis: et quartus erat Malachias. Ad quem presbyter qui hospitio susceperat eos: »Quid faciam,« inquit, »quod pisces non habeo?« Quo respondente, ut quereret a piscatoribus: »Biennium  est,« ait, »quod non inueniuntur pisces in flumine: unde et piscatores prorsus diffusi, etiam arti sue renuntiauerunt.« Et ille: »Precipe,« inquit, »laxari retia in nomine Domini.« Factum est, et capti sunt salmones duodecim. Secundo miserunt, et capti sunt salmones duodecim. Secundo miserunt, et captis totidem, inopinatum inferunt mensis et ferculum, et miraculum. Et ut clare liqueat, Malachie meritis hoc datum fuisse, aliis quoque duobus sequentibus annis eadem nichilominus sterilitas perdurauit.



CAPUT XXuI. ueritatem corporis Christi in Eucaristia propugnat.

57. Fuit quidam clericus in Lesmor, probabilis  uite, sed fidei non ita. Is sciolus in oculis  suis, presumpsit dicere, in Eucaristia esse tantummodo sacramentum, et non rem sacramenti, id est solam sanctificationem, et non corporis ueritatem. Super quo a Malachia secreto, et sepe conuentus, sed incassum, uocatus ad medium est, seorsum tamen a laicis, ut, si fieri posset, sanaretur, et non confunderetur. Itaque in conuentu clericorum data facultas homini est pro sua sententia respondendi. Cumque totis ingenii uiribus, quo non mediocriter callebat, asserere et defendere conaretur errorem, Malachia contra disputante et conuincente, iudicio omnium superatus, de conuentu confusus quidem exiit, sed non correctus. Dicebat autem se non ratione uictum, sed Episcopi pressum auctoritate. »Et tu,« inquit, »o Malachia, sine causa me hodie  confudisti, aduersus profecto ueritatem ueritatem locutus, et contra tuam ipsius conscientiam.« Mestus Malachias pro homine sic indurato, sed magis fidei dolens iniuriam, timens periculum, ecclesiam conuocat: errantem publice arguit, publice monet ut resipiscat. Suadentibus hoc ipsum episcopis et uniuerso clero, cum non acquiesceret, contumaci anathema dicunt, hereticum protestantes. Nec sic euigilans: »Omnes,« inquit, »fauetis homini potiusquam ueritati; ego personam non accipio, ut deseram ueritatem.« Ad hoc uerbum substomachans sanctus: »Dominus, inquit, »fateri te ueritatem faciat uel ex necessitate.« Quo respondente, »Amen,« soluitur conuentus. Tali ille inustus cauterio, fugam meditatur, infamis atque inhonorus fore non sustinens.  Et continuo sua tollens exibat, cum ecce subita correptus infirmitate, sistit gradum, uiribusque deficiens, eodem loco iactat se super solum anhelus et fessus. Forte incidens in id loci uagabundus insanus quidam, offendit hominem, quidnam ibit agat percontatur. Respondet graui se infirmitate teneri, et neque procedere, neque redire ualentem. Et ille: »infirmitas ista haud alia,« inquit, »quam ipsa mors est.« Hoc autem non dixit a semetipso; sed pulchre Dominus per insanum corripuit eum, qui sanis acquiescere noluit consiliis sensatorum. Et addit: »Reuertere domum, ego te iuuabo.« Denique ipso duce reuertitur in ciuitatem; redit ad cor, et ad misericordiam Domini. Eadem hora accitur Episcopus, agnoscitur ueritas, abiicitur error. Confessus  reatum absoluitur, petit uiaticum, datur reconciliatio: et uno pene momento perfidia ore abdicatur, et morte diluitur. 683 Ita mirantibus cunctis, sub omni celeritate completus est sermo Malachie, et scripture pariter dicentis quia uexatio dat intellectum auditui .



CAPUT XXuII. Pacem et concordiam inter dissidentes mirabiliter conciliat.

58. Inter populos quarumdam regionum orta aliquando grauis discordia est. Interpellatur Malachias de componenda pace inter eos: et cum esset alias impeditus, iniungit negotium hoc uni episcoporum. Illo excusante et negante, et dicente Malachiam, non  se, quesitum; se contemptum iri, frustra fatigari nolle: »uade,« inquit, »et Dominus erit tecum.« Et ille: »Acquiesco, sed si me non audierint, scito me ad tuam Paternitatem appellaturum.« Subridens Malachias: »Fiat,« inquit. Tunc episcopus conuocatis partibus, dictat formam pacis: acquiescunt, reconciliantur ad inuicem; fide hinc inde data, stabilitur pax: et sic dimisit eos. At pars una uidens hostes factos securos, imparatos esse, quippe qui pace facta mali nichil suspicarentur, loquebantur mutuo, et dicebat homo ad proximum suum: »Quid uoluimus facere? uictoria pre manibus est, et ultio de inimicis.« Et cepere insequi illos. Innotuit episcopo quod fiebat; et accurrens conuenit ducem eorum super iniquitate et dolo, sed spretus ab illo est.  Inuocauit nomen Malachie aduersus eum, et nichili pendit: irridensque episcopum, »Putasne,« inquit, »propter te amittere debeamus malefactores nostros, quos Deus tradidit in manus nostras?« Et recordatur uerbi sui episcopus, quos habuerat cum Malachia, flens et eiulans, uerso uultu ad monasterium eius: »Ubi es,« ait, »homo Dei? ubi es? Nonne hoc est, pater mi, quod tibi dicebam? Heu, heu, ueni, ut facerem bonum, et non malum; et ecce per me omnes, illi in corpore, isti in anima pereunt!« Multa in hunc modum loquebatur lamentans et plangens, et quasi presentem sollicitans et compellans Malachiam aduersus malignantes. Interim uero impii cum quibus fecerant pacem, insequi non desistebant ad perdendum eos: et ecce spiritus mendax in  ore quorumdam uirorum, qui eos deciperet. Et occurrerunt illis in uia uiri, nuntiantes, factam irruptionem in terras ipsorum ab aduersariis: in ore gladii consumi omnia, et diripi bona eorum, uxores quoque ac liberos tolli et abduci. His auditis, reuersi sunt festinanter. Sequebantur ultimi primos, quo irent, aut quid acciderat, nescientes. Nec enim omnes audierant uiros loquentes. Cumque uenissent, et inuenissent nichil horum que nuntiata erant, confusi sunt, deprehensi in malitia sua. Et cognouerunt spiritui erroris se traditos propter nuntium Malachie quem deceperunt, et nomen eius quod spreuerunt. Porro episcopus audiens frustratos proditores in iniquitate sua quam cogitauerant, cum gaudio remeauit ad Malachiam, referens omnia per ordinem,  que acciderant sibi.

59. Sciens Malachias eiusmodi occasione pacem esse turbatam, nactus opportunum tempus, pacem per semet inter ipsos denuo reformare curauit, et firmare reformatam, datis et receptis altrinsecus fide et iuramento. uerum illi, quibus ante pax fracta fuit, iniurie memores, neglecto pacto et precepto Malachie, tractauerunt de uice reddenda. Et congregati omnes in unum, ibant ut imparatos preoccuparent, redderentque in caput eorum malum, quod sibi ipsi facere cogitassent. Et magno flumine, quod intererat, facillime transuadato, fluuiolo, quem non procul ab illo offendere, retenti sunt. Neque enim iam fluuiolus, sed plane fluuius ingens apparuit, ubique sui transire uolentibus transitum negans. Mirari  omnes tantum nunc esse, tantillum antehac fuisse scientes, et loqui inter se: »Unde inundatio hec? er serenus est, imbres non sunt, nec proxime fuisse meminimus. Et si multum pluisset, quis nostrum unquam hactenus meminit in quantacumque illuuie ita intumuisse, ut operiret 684 terram, sata et prata peruaderet? Digitus Dei est iste, et Dominus sepit uias nostras propter sanctum suum Malachiam, cuius sumus preuaricati pactum, transgressi mandatum.« Ita et hi infecto negotio, ad sua eque confusi repedauerunt. Diuulgatum est uerbum per uniuersam regionem: et benedicebant Deum, qui comprehendit sapientes in astutia sua, et confringens cornua peccatorum, sublimauit cornu christi sui.

 60. Aliquis de nobilibus infensus Regi, reconciliatus est per manum Malachie. Nec enim Regi satis fidebat ille, ut pacem cum eo faceret, nisi mediante Malachia, aut quem Rex eque reuereretur. Nec immerito, ut post apparuit. Nam factum securum, et minime iam cauentem sibi, captum trusit in uincula, odio antiquo captus plus ipse. Requiritur homo a suis de manu mediatoris: nec enim aliud amici exspectare quam mortem. Quid faceret Malachias? Non est quod possit, nisi ut recurrat ad suum illud solitum unicumque refugium. Congregato exercitu forti nimis, turba magna discipulorum suorum, adit hominem, requirit uinctum; negatur. Et Malachias: »Inique,« inquit, »agis contra Dominum, et contra me, et contra te ipsum, pactum preuaricans: si  dissimulas tu, sed non ego. Credidit se homo fidei mee: si contingat mori, ego prodidi eum, ego reus sanguinis eius. Quid tibi uisum est me proditorem, te preuaricatorem constituere? Noueris me, donec liberetur, nichil gustaturum, sed neque istos.« Sic locutus, intrat ecclesiam: Deum omnipotentem suis, suorumque anxiis gemitibus interpellat, ut iniuste addictum dignetur eripere de manu preuaricatoris et iniqui. Et ea die cum nocte sequenti in ieiunio et oratione perstiterunt. Perlatum ad Regem quid fieret; et magis inde induratum est cor eius, unde emolliri debuerat. Init fugam, ueritus homo carnalis, ne si prope remaneret, orationis non posset sustinere uirtutem. Quasi uero uel absconditum non inueniat, uel non perueniat ad remotum. Tu metas ponis,  miser, orationibus sanctorum? Num est oratio iacta sagitta, ut fugias a facie arcus? Quo ibis a Spiritu Dei, qui eam portat, et quo a facie eius fugies? Denique fugientem insequitur, inuenit latitantem: erisque cecus et non uidens, ut melius uideas, et intelligas quoniam durum est tibi contra stimulum calcitrare. Denique senti uel nunc, quia sagitte potentis acute peruenerunt ad te: que etsi resilierunt a corde, quia saxeum est, sed non ab oculis. Utinam per fenestras saltem oculorum perueniant usque ad cor, et uexatio det intellectum cecitati. Cernere erat Saulum denuo ad manus trahi, et duci ad Ananiam , ad ouem scilicet lupum, ut refunderet predam. Refudit, et recepit uisum, quod Malachias usque adeo ouis esset, ut si misertus et lupo. Diligenter  ex his aduerte, lector, cum quibus habitatio Malachie, quales principes, et quales populi. Quomodo non et is frater fuit draconum, et socius struthionum?  Et ideo dedit ei Domiminus uirtutem calcandi super serpentes et scorpiones, alligare reges eorum in compedibus, et nobiles eorum in manicis ferreis. Audi denique quid sequatur.



CAPUT XXuIII. Sacrum edificium moliens, aduersarium patitur, sed mox ultione diuina correptum.

61. Is, cui Benchorensis monasterii cesserat possessiones, ingratus beneficio, extunc et deinceps insolentissime semper se habuit aduersus eum et suos,  in omnibus infestus, ubique insidians, detrahensque actibus eius. At non impune hoc. Erat illi unicus filius, qui imitator patris, audens aliquid et ipse in Malachiam, eodem anno mortuus est. Mortuus autem sic. uisum est Malachie debere construi in Benchor oratorium lapideum, instar eorum que in aliis regionibus exstructa conspexerat. Et cum cepisset iacere fundamenta, indigene quidem omnes mirati sunt, quod in terra illa necdum eiusmodi edificia 685 inuenirentur. uerum ille nequam, sicut erat presumptuosus et insolens, non miratus est, sed indignatus. Ex qua indignatione concepit dolorem, et peperit iniquitatem. Et factus susurro in populis, nunc secreto detrahere, nunc blasphemare palam; notare leuitatem, nouitatem horrere, sumptus exaggerare.  Istiusmodi uenenatis sermonibus sollicitans et inducens multos ad prohibendum: »Sequimini me,« inquit, »et quod nonnisi per nos fieri debet, contra nos fieri non sinamus.« Itaque cum pluribus, quibus suadere ualuit, descendit ad locum, repertum conuenit hominem Dei, primus ipse dux uerbi, qui erat principium mali: »O bone uir, quid tibi uisum est nostris hanc inducere regionibus nouitatem? Scoti sumus, non Galli. Quenam leuitas hec? Quid opus erat opere tam superfluo, tam superbo? unde tibi pauperi et inopi sumptus ad perficiendum? Quis perfectum uidebit? Quid istud presumptionis, inchoare quod non queas, non dico, perficere, sed nec uidere perfectum? Quanquam amentis magis est, quam presumentis [al., prudentis], conari quod  modum excedit, uincit uires, superat facultates. Cessa, cessa, desine a uesania hac: alioquin nos non sinimus, non sustinemus.« Hoc dixit, prodens quid uellet, non quid posset considerans. Nam de quibus presumebat, et secum adduxerat, uiso uiro, mutati sunt, et iam non ibant cum eo.

62. Ad quem uir sanctus, tota libertate utens: »Miser,« inquit, »opus, quod inchoatum uides, et inuides, sine dubio perficietur; perfectum uidebunt multi. Tu uero quia non uis, non uidebis; et quod non uis, morieris: attendito tibi, ne in peccato tuo moriaris.« Ita est: ille mortuus est, et opus completum est; sed ille non uidit, qui, ut prefati sumus, anno eodem mortuus est. Interim pater audito mox,  quid de filio uir sanctus predixisset, sciens uerbum eius uiuum et efficax esse: »Interfecit,« inquit, »filium meum.« Et instigante diabolo, tanto furore exarsit in illum, ut coram duce et maioribus Ulydie falsitatis et mendacii arguere non uereretur hominem, qui ueracissimus esset, ueritatis et discipulus, et amator: et conuicium intulit, simiam appellans. Et Malachias quidem doctus non reddere maledictum pro maledicto, obmutuit, et non aperuit os suum, dum consisteret peccator aduersus eum. Sed non Dominus oblitus sermonis sui, quem dixerat: Mihi uindictam, et ego retribuam . Eadem die domum reuersus homo, luit lingue effrenis temeritatem, ipso ultore, quo instigatore laxarat. Arreptum in ignem proiicit demon; sed mox manibus  assistentium extractus est; adustus tamen corporis parte, et mente captus, Et dum insaniret, uocatus Malachias uenit, reperitque maledicum spumantia ora torquentem; horrendis uocibus et motibus terrentem omnia, ac toto corpore agitatum, uix posse teneri a pluribus: et orans pro inimico uir totius perfectionis, exauditus est; sed ex parte. Nam illico quidem sancto orante, ille aperuit oculos et sensum recepit. Relictus est autem ei spiritus Domini malus, qui eum colaphizet, ut discat non blasphemare. Credimus eum uiuere usque adhuc, et usque ad hec tempora luere peccatum grande, quod peccauit in sanctum: certis temporibus tamen ferunt lunaticum esse. Porro predicte possessiones, cum iam pro sui imbecillitate et inutilitate eas tenere non ualuit,  in pace ad locum, cuius exstiterant, redierunt. Nec renuit Malachias post multam demum uexationem, pacis obtentu.

63. Sed iam ad opus edificii, quod Malachias, aggressus est, sermo recurrat. Et quidem non erat Malachie, non dico unde perficeret, sed unde faceret quidquam. Erat autem cor eius fiduciam habens in Domino. Dominus uero prouidit, ut, etsi non speranti in pecunie thesauris, pecunia non deesset. Quis enim alius fecit, ut thesaurus eo loci reponeretur, repositus non reperiretur usque ad tempus et opus Malachie? Inuenit Dei famulus in Dei marsupio, quod defuit suo. Merito quidem. Quid enim iustius, quam 686 ut cui pro Deo non erat proprium, cum Deo iniret consortium, et marsupium unum esset  amborum? Fideli namque homini totus mundus diuitiarum est. Et quid est ille, nisi quoddam marsupium Dei? Denique ait: Meus est orbis terre, et plenitudo eius . Inde est, quod Malachias repertos argenteos multos non reposuit, sed exposuit. Nam totum munus Dei in Dei opus iubet expendi. Non suas, non suorum considerat necessitates; sed iactat cogitatum suum in Domino, ad quem utique recurrendum non dubitat, quoties necessitas postularit. Nec dubium Dei opus esse, quod Deo reuelante Malachias preuidit. Contulerat primum cum fratribus de opere illo: et multi pre inopia minus libenter assentiebant. Inde anxius dubiusque quid ageret, cepit inter orandum uehementer  inquirere, quenam foret uoluntas Dei. Et die quadam de uia regrediens, cum iam loco appropiaret, prospexit eminus: et ecce oratorium apparuit magnum lapideum, et pulchrum ualde. Et intuens diligenter situm, formam et compositionem, cum fiducia arripit opus, prius quidem indicata uisione senioribus fratribus, paucis tamen. Sane totum, quod attente notauit de loco, et modo, et qualitate, tanta diligentia obseruauit, ut peracto opere, factum uiso similimum appareret, ac si et sibi cum Moyse dictum audierit: uide, ut omnia facias secundum exemplar quod tibi ostensum est in monte . Eodem uisionis genere id quoque, quod in Saballino situm est, antequam fieret, preostensum est illi, non modo oratorium, sed et monasterium totum.



CAPUT XXIX. Claret prophetie spiritu, et omni miraculorum gratia.


64. Transeunte illo per quamdam ciuitatem, et multitudine magna concurrente ad eum, casu uidit iuuenem inter alios uidendi se curiosum. Ascenderat lapidem, et stans super summos articulos, extento collo, oculis et animo intendens in eum, quemdam illi de nouo Zaccheum exhibebat. Nec latuit Malachiam, sancto quidem Spiritu reuelante, uere illum uenisse in spiritu et uirtute Zacchei . Dissimulauit tunc tamen, tacitusque pertransiit. Ceterum in hospitio nocte ipsa narrauit fratribus quomodo illum uidisset, et quid preuidisset de illo. Die autem tertia, en ille cum uiro quodam nobili, domino suo: qui aperiens uotum et desiderium iuuenis, rogabat,  ut a se commendatum recipere dignaretur, et habere de cetero inter suos. Et Malachias agnoscens eum: »Non est opus,« inquit, »ut quem iam Deus commendauit, homo commendet.« Apprehensumque manu sua tradidit abbati Congano nostro, et ille fratribus. Ipse uero iuuenis, adhuc  uiuens primus Conuersus laicus Suriensis monasterii, testimonium habet ab omnibus, quod sancte conuersetur inter fratres secundum ordinem Cisterciensem. Et cognouerunt discipuli, etiam in hoc Malachiam prophetie spiritum habuisse; non solum autem, sed et in eo, quod subiuncturi sumus.

65. Cum Sacramenta offerret, et appropiasset ei diaconus, facturus aliquid pro officio suo, intuitus eum sacerdos, ingemuit, quod sensisset penes illum  latere quod non conueniret. Peracto sacrificio, secreto percunctatus de conscientia sua, confessus est, et non negauit illusum sibi per somnium nocte ipsa. Cui iniungens penitentiam: »Non debueras,« inquit, »hodie ministrasse; sed uerecunde te subtrahere sacris, et deferre tantis tamque diuinis mysteriis, ut hac humilitate purgatus, dignius exinde ministrares.« Item alia uice sacrificante illo, et orante hora sacrificii, ea quidem sanctitate et puritate cordis, qua solitus erat, astanti diacono uisa est columba intrare per fenestram in claritate magna. Ea sacerdos perfunditur totus, ea subobscurior basilica tota refulget. Columba uero aliquandiu circumuolitans, tandem residet super crucem ante faciem sacerdotis.  Obstupuit 687 diaconus; et pauens tum pro luminis, tum pro uolucris nouitate, quod illa sit rara auis in terra, cecidit super faciem suam, et uix palpitans, sese erigere ausus est, uel quando officii sui necessitas postulauit. Post Missam seorsum conuentus a Malachia, sub periculo uite iubetur nullatenus secretum prodere quod uidisset, quoad uiueret ipse. Aliquando cum in Ardmacha esset cum quodam cepiscopo suo, de nocte surgens, cepit memorias sanctorum, que in cemeterio Sancti-Patricii multe sunt, orando lustrare: et ecce unum de altaribus subito ardere conspiciunt. Ambo enim uiderunt uisionem hanc magnam, et ambo mirati sunt. At Malachias intelligens signum esse magni meriti illius, uel illorum, quorum sub altari illo corpora requiescerent,  currens, et se mediis immergens flammis, expansis brachiis sacram amplexatus est aram. Quid ibi fecerit, quidue senserit, nemo qui sciat: sed quod amplius solito, celesti igne succensus ex illo igne exierit, fratrum qui cum eo tunc erant, reor neminem esse qui nesciat.

66. Hec dicta sunt, pauca quidem de pluribus, sed multa pro tempore. Non enim signorum tempora hec, secundum illud: Signa non uidimus; iam non est propheta . Unde satis apparet, Malachias meus quantus in meritis fuit, qui tam multus in signis exstitit, et in raritate tanta. Quo enim antiquorum genere miraculorum Malachias non claruit? Si bene aduertimus pauca ipsa que dicta sunt, non prophetia defuit illi, non reuelatio,  non ultio impiorum, non gratia sanitatum, non mutatio mentium, non denique mortuorum suscitatio. Per omnia benedictus Deus, qui sic amauit et ornauit eum: qui et magnificauit eum in conspectu regum, et dedit illi coronam glorie. Amor probatur in meritis, ornatus in signis, magnificatio in ultione inimicorum, glorificatio in premiorum retributione. Habes, diligens lector, in Malachia quid mireris, habes et quid imiteris. Nunc iam quid tibi ex his sperandum sit, studiosus attende. Nam finis horum, pretiosa mors est.



CAPUT XXX. Locum et diem mortis sue predicit, et causa pallii denuo iter ad papam Eugenium suscipit.

67. Percunctatus aliquando, quonam in loco, si  optio detur, extremum malit agere diem , cunctatur, et non respondet. Instantibus illis: »Si hinc migro,« inquit, »nusquam libentius, quam unde una cum nostro Apostolo resurgere possim.« Dicebat autem sanctum Patricium. »Si peregrinari oportet, et ita permittit Deus, Claram-uallem delegi.« Requisitus item de tempore, diem respondit solemnem omnium defunctorum. Si simplex uotum putatur, impletum est; si prophetia, ne iota preteriit. Sicut audiuimus, sic uidimus de loco pariter, et de die. Dicamus breuiter, quo ordine istud, quaue occasione prouenerit. Aegre satis ferebat, Hiberniam usque adhuc pallio caruisse,  utpote emulator sacramentorum: quorum ne uno quolibet gentem suam uellet omnino fraudari. Et recordatus sibi a papa Innocentio fuisse promissum; inde magis tristari, quod dum adhuc ille superfuit, non fuit missum pro eo. Et nactus occasionem, quod papa Eugenius summam regiminis teneret, et eo temporis usque in Franciam appropiasse nuntiaretur, opportunitatem requirendi se inuenisse gauisus est. Presumebat autem de illo, utique uiro tali, et de tali assumpto professione: magis uero, quod sue Clare-uallis specialis filius exstitisset, nec timeret apud illum se ullam sustinere difficultatem. Itaque conuocantur episcopi, concilium cogitur; tractata triduo, que tempori imminerent - die quarto aperitur consilium de pallio  requirendo. Placet, sed si per alium requiratur. Tamen quia breuior uia, et ob hoc tolerabilior peregrinatio uideretur, non fuit qui eius obuiare presumeret consilio et uoluntati. 688 Et Malachias, soluto concilio, arripit iter. Prosequuntur eum, qui conuenerant fratres, usque ad littus, non multi tamen, ipso nimirum prohibente. Ad quem unus illorum, Catholicus nomine, flebili uoce et uultu: »Heu, tu abis,« inquit, »et in quanta pene quotidiana uexatione me deseris, non ignoras, nec fers opem misertus mei! Si ego dignus qui patiar, fratres quid peccauerunt, qui uix diem, noctemue ullam a tam laboriosa cura et custodia mei feriatam habere sinuntur?« His uerbis et lacrymis filii  paterna uiscera concussa sunt, et amplexatus est  eum blandiendo, impressoque pectori eius signo crucis: »Certus esto,« inquit, »te eiusmodi nil passurum, donec redeam.« Erat autem epilepticus, et cadebat frequenter, ita ut interdum non semel, sed sepius pateretur in die. Hoc iam per sex annos morbo horrido laborabat: sed ad uerbum Malachie perfecte conualuit. Ab illa hora nil tale perpessus est; nil tale, ut confidimus, deinceps perpessurus, quia Malachias deinceps rediturus non est.

68. In ipso ascensu nauis accedunt duo ex his, qui illi familiarius adherebant, audentes et petentes aliquid ab eo. Quibus ille: »Quid uultis? Non dicimus,« inquiunt, »nisi spondeas te daturum.« Spondet. Et illi: »uolumus nobis certo promitti a  tua dignatione, te in Hiberniam incolumem reuersurum.« Instare et ceteri omnes. Tum ille parumper deliberans, penitere primo quod se alligasset, qua exiret non inueniens. Augustie undique, dum nil occurreret ab alterutro tutum periculo, uoti uidelicet, aut promissi. uisum est tandem id potius eligendum, quod in presentiarum plus urgeret, reliquum superne committendum dispositioni. Annuit tristis quidem; sed magis illos noluit contristare: et spondens eis, ut uolunt, ascendit nauem. Et cum iam fere medium iter equoreum peregissent, subito contrarius uentus nauem repellit, et reducit in terram Hibernie. Descendens de naui, in ipso portu in quadam sua ecclesia pernoctauit. Et letus, gratias egit diuine consilio prouidentie, quo factum  est ut iam fecerit satis pro sua promissione. Mane uero intrans nauem, ipsa die prospero cursu transfretauit, et uenit in Scotiam. Die tertia peruenit ad locum qui uiride-Stagnum dicitur: quem fecerat preparari, ut ibi statueret abbatiam. Et relicto illic de filiis suis, fratribus nostris, monachorum conuentu et abbate , ualedicens eis, profectus est.

69. Et cum transiret, occurrit ei rex Dauid, a quo susceptus est cum gaudio, et retentus per aliquot dies: multaque operatus placita Deo, inchoatum repetit iter. Et pertransiens Scotiam, in ipso introitu Anglie diuertit ad ecclesiam Gisiburnensem, ubi habitant uiri religiosi, canonicam ducentes uitam, ab antiquo familiares ei pro sua religione et honestate.  Ibi adducta est ad eum mulier patiens morbum, quem cancrum uulgo appellant, ipso horrendum uisu; et sanauit eam. Nam ubi aqua, cui benedixit, aspersa sunt ulcerum loca, dolorem non sensit. Die uero sequenti uix ulcera apparebant. Abiens inde, ad mare uenit; sed negatur transitus. Causa, ni fallor, fuit orta simultas quedam inter summum pontificem et regem Anglie, quod rex nescio quid mali suspicaretur de bono illo homine, si transiret: nam neque alios episcopos transire sinebat. Quod quidem impedimentum, etsi fuit contrarium Malachie uoluntati, sed non uoto. Dolebat differri a desiderio suo, nesciens magis per hoc impletum iri. Nam si incontinenti transisset, oportebat transire etiam Claram-uallem, ut summum  Pontificem sequeretur. Iam enim abierat, et erat Rome, aut prope Romam. Nunc uero intercedente dilatione factum est ut tardius transfretans, ad locum et horam sanctissimi sui obitus opportune occurreret.



689 CAPUT XXXI. Rursus Claram-uallem uenit, moriturus loco et tempore quo desiderauerat.

70. Qui a nobis susceptus est, tanquam uerus, ab Occidente ueniens, uisitans nos Oriens ex alto. O quantum nostre Clare ualli irradians sol ille claritatis adauxit! quam iucundus ad eius introitum dies festus illuxit nobis! Hec dies, quam fecit [al.  dedit] Dominus, exsultatum et letatum in ea! Quam celer et saliens, tremulus licet ac debilis, mox ipse occurri! quam letus in oscula rui! quam letis brachiis missam mihi celitus amplexatus sum gratiam! quam alacri uultu et animo, mi pater, introduxi te in domum matris mee, et in cubiculum genitricis mee! Quam festiuos deinde tecum duxi dies, sed paucos! Quid uero ille uicissim nobis? Nempe hilarem, nempe affabilem peregrinus noster omnibus se prebebat, omnibus incredibiliter gratum. Quam bonum, et quam iucundum agebat hospitem apud eos, quos nimirum uidere uenerat a finibus terre, non auditurus Salomonem, sed exhibiturus! Denique audiuimus sapientiam eius, tenuimus presentiam eius, et tenemus. Iam quatuor aut quinque dies  huius nostre solemnitatis defluxerant, cum ecce die solemni beati Luce euangeliste, Missa in conuentu sua illa sancta deuotione celebrata, febre correptus, lecto decubuit: et nos cum illo omnes. Extrema gaudii nostri meror occupat, moderatior tamen, quod leuior interim febris esse uideretur. uideres discurrere fratres, dandi auidos, uel accipiendi. Cui non dulce uidere illum? cui non dulcius ministrare illi? Utrumque suaue, utrumque salutare. Et humanitatis erat prebere obsequium, et profectus cuique sui, cum gratiam reportaret. Assistere omnes, omnes solliciti erant circa frequens ministerium: medicamenta perquirere, adhibere fomenta, urgere sepius ad gustandum. Ad quos ille: »Sine causa,« inquit »hec sed caritate uestri facio quidquid iniungitis.«  Sciebat enim imminere tempus sue migrationis.

71. Cumque fratres, qui cum eo uenerant, fidentius instarent dicentes, non oportere diffidere de uita; nec enim signa mortis in eo aliqua apparerent: »Oportet,« inquit, »hoc anno Malachiam exire de corpore.« Et infert: »Ecce appropinquat dies, quem, ut optime nostis, optaui semper ipsum fore diem resolutionis mee. Scio cui credidi, et certus sum; non fraudabor reliquo desiderii mei, qui partem iam teneo. Qui me sua misericordia perduxit ad locum quem petii, terminum quem eque uolui, non negabit. Quod ad hoc corpusculum attinet, hic requies mea: quod ad animam, Dominus prouidebit, qui saluos facit sperantes in se. Nec parum spei repositum  mihi in die illa, qua mortuis tanta a uiuis beneficia impenduntur« Nec longe aberat dies ipsa, cum talia loqueretur. Interea iubet se sacro oleo ungi. Exeunte conuentu fratrum ut solemniter fieret, non sustinuit ut ad se ascenderent: ipse descendit ad eos. Iacebat siquidem in solario domus superioris. Ungitur, et sumpto uiatico, fratrum se orationibus, et fratres commendans Deo, ad lectum reuertitur. Alto de solario descendebat pedibus suis, et rursum nichilominus suis pedibus ascendebat: et dicebat mortem esse in ianuis. Quis hunc hominem crederet moriturum? Solus ipse, et Deus id scire poterant. Non uultus pallidior, non macilentior uidebatur; non rugata frons, non reconditi oculi, non nares extenuate, non contracta labia, non adusti dentes,  non collum exesum et gracile, non curui humeri, non caro exinanita in corpore reliquo. Hec erat gratia corporis eius, et hec gloria uultus eius, que non euacuatur, ne in morte quidem. Talis quoad uixit, talis et mortuus apparebat, uiuenti similior.

72. Cucurrimus usque huc: sed modo heremus, quia Malachias cursum consummauit. Stat ille, et nos pariter 690 stamus cum eo. Alioquin quis libenter currat ad mortem? presertim tuam, pater sancte, quis referre possit? quis uelit audire? Attamen dileximus nos in uita; in morte non separabimur. Fratres, non relinquamus in morte, quem in uita prosecuti sumus. Ab ulteriori Scotia usque huc cucurrit ille ad mortem: eamus et nos, et moriamur  cum eo. Oportet, oportet dicere, quam cernere necesse fuit. Adest Omnium Sanctorum clara ubique celebritas; sed iuxta ueterem sententiam, Musica in luctu importuna narratio est . Adsumus, canimus uel inuiti. Flendo cantamus, et cantando flemus. Malachias etsi non cantat, non plorat tamen: Quid enim ploret, qui appropinquat ad gaudium? Nobis, qui relinquimur, relinquitur luctus: solus Malachias festum facit. Quod enim non potest corpore, facit mente, sicut scriptum est: Cogitatio hominis confitebitur tibi, et reliquie cogitationis diem festum agent tibi . Deficiente illi corporis instrumento, silente organo oris, officio uocis cessante, reliquum est ut mentis iubilo solemnizet. Quidni solemnizet sanctus, qui sanctorum ducitur  ad solemnitatem? Exhibet illis, quod mox sibi debebitur. Adhuc modicum, et ipse unus ex illis est.

73. Sub noctis crepusculo, cum iam utcumque diei a nobis expleta celebritas foret, Malachias appropinquauerat, non crepusculo, sed aurore. An non illi aurora, cui nox precessit, dies autem appropinquauit? Itaque febre inualescente, cepit ex intimis ardens per omne corpus erumpere sudor, ut quodammodo transiens per ignem et aquam, educeretur in refrigerium. Iam desperatur de uita eius, iam quisque suum iudicium reprehendit, iam nulli dubium, Malachie sententiam preualere. uocamur: adsumus. Et ille oculos leuans in circumstantes: »Desiderio desideraui, inquit, hoc pascha manducare apud uos. Gratias ago superne pietati: non  sum fraudatus a desiderio meo.« uides hominem securum in morte, et necdum mortuum, iam certum de uita? Nec mirum. uidens adesse noctem quam exspectauerat, et in ipsa diescere sibi; quasi de nocte triumphans, uidetur insultare tenebris, et quodammodo loqui: »Iam non dicam, Forsitan tenebre conculcabunt me, quia hec nox illuminatio mea in deliciis meis.« Et blande nos consolans: »Habete,« inquit, »curam mei; ego uestri, si licuerit, non obliuiscar. Licebit autem. Credidi in Deum, et omnia possibilia credenti. Amaui Deum: amaui uos, et caritas nunquam excidit.« Et suspiciens in celum: Deus,« inquit, »serua eos in nomine tuo: non solum autem eos, sed et omnes qui per uerbum ac ministerium meum tuo se mancipauere  seruitio.« Deinde imponens manus singulis, et benedicens omnibus, pausatum ire iubet, quia nondum uenerat hora eius.

74. Imus: redimus circa medium noctis: nam ea hora lux lucere in tenebris nuntiatur. Impletur domus: adest congregatio tota: abbates quoque multi qui conuenerant. Psalmis, et hymnis, et canticis spiritualibus prosequimur amicum repatriantem. Anno etatis sue quinquagesimo quarto, loco et tempore, quo preelegit, et predixit Malachias episcopus et legatus sancte apostolice Sedis, uelut e manibus nostris assumptus ab angelis, feliciter obdormiuit in Domino. Et uere obdormiuit. uultus placidus placidi exitus indicium fuit. Et quidem omnium  oculi fixi in eum: nemo tamen, qui quando exiuit, aduertere potuisset. Mortuus uiuere, et uiuens mortuus putabatur: adeo nil intercidit, quod alterutrum disterminaret. Eadem uiuacitas uultus, serenitas eadem, qualis apparere solet in dormiente. Diceres mortem nil horum tulisse, magis auxisse plurimum. Non est mutatus, sed ipse mutauit omnes. Mirum in modum luctus et gemitus omnium subito conquiescit: mutatur in gaudium meror, planctum cantus excludit. Effertur, feruntur in celum uoces, infertur oratorio abbatum humeris. uicit fides, triumphat affectus, res in suum deuenit statum: cuncta geruntur ex ordine, cuncta ex ratione procedunt.

691 75. Et reuera quid rationis habet immoderatius  plangere Malachiam, quasi non sit pretiosa mors eius, quasi non sit magis somnus, quam mors; quasi non sit mortis portus, et porta uite? Malachias amicus noster dormit, et ego lugeam? Luctus iste usu se, non ratione tuetur. Si Dominus dedit dilecto suo somnum, et talem somnum, in quo hereditas Domini, filii merces, fructus uentris, quid horum uidetur fletum indicere? Egone fleam illum, qui fletum euasit? Ille tripudiat, ille triumphat, ille introductus est in gaudium Domini sui; et ego eum plangam? Cupio mihi hec, non illi inuideo. Interim parantur exsequie: offertur pro eo sacrificium; consummantur ex more omnia cum summa deuotione. Stabat eminus puer, cui emortuum pendebat a latere brachium, magis illi impedimento, quam usui. Quo comperto, innui ut accederet: et apprehensam aridam manum applicui ad manum Episcopi, et  uiuificauit eam. Nempe uiuebat in mortuo gratia sanitatum: et manus eius fuit mortue manui, quod mortuo homini Eliseus . Puer ille de longe uenerat, et manum quam pendentem attulerat, sanam in patriam reportauit. Iam omnibus rite peractis, in ipso oratorio sancte Dei genitricis Marie, in quo sibi bene complacuit Malachias, traditur sepulture, anno ab Incarnatione Domini millesimo centesimo quadragesimo octauo, quarto nonas nouembris. Tuum est, Iesu bone, depositum, quod nobis creditum est; tuus thesaurus, qui reconditur penes nos. Seruamus illum resignandum in tempore, quo reposcendum censueris: tantum ut absque contubernalibus suis non egrediatur, sed quem habuimus hospitem, habeamus ducem, tecum et cum ipso pariter regnaturi in secula seculorum. Amen 





HYMNUS DE S. MALACHIA.




 Nobilis signis, moribus suauis,
Meritis sanctus, inclytus triumphis,
Hodie carnis pondere leuatus,
   Migrauit antistes.

Nec uacat uiro Malachie nomen,
Angelum sonans, Angelorum signat
Similem esse puritate uite,
   Gloria parem.

Angelus noster ciuium suorum
Redditus uotis, sociatus choris,
Preminet multis, cequatur summis,
   Merito quidem.

Sobrius uictus, castitas perennis,
Fides, doctrina, animarum lucra,
Meritis parem cetui permiscet
   Apostolorum.

Opere uicem, animo uirtutem
Tenuit horum presul et legatus,
Ac per hoc iure etiam honorem
   uindicat sibi.

 Signa si queras, quis referre queat?
Hoc tamen dico; manifesta satis
Mortua surgens quantus in hac parte
   Fuit glorie.

Christo regnanti sitne ulla nostri
Cura putamus, quos amauit prius
Pauperes, fouit humiles spiritu,
   Humilis ipse.

Absit ab illo fonte pietatis
Sorte leuata segnius manare:
Absit ut spernat miseros beatus
   Orphanos pater.

O Malachia, Clara-uallis tua,
Clarior tui corporis thesauro,
Postulat supplex te tuente frui
   Pace perenni.

Gloria Patri Filioque eius,
Gloria tibi, amborum Spiritus;
Una sit tibi, quia tres sunt unum,
   Una maiestas.





S. BERNARDI ABBATIS SUPER ANTIPHONARIUM CISTERCIENSIS ORDINIS





ADMONITIO IN OPUSCULUM XIII.

692 1. Librum de ratione Cantus, Bernardo ascriptum, mihi quondam suppeditauit pie ac suspiciende memorie Ioannes Bona, tunc congregationis sue abbas generalis, postmodum S. R. E. cardinalis. Libro premissa est epistola, quam Bernardi esse existimaui: at tractatum ipsum eis assignandum, quos huius opere subsidiarios asciuit, ut sane ipsa innuit epistola. In codice Fusniacensi idem opusculum tribuitur Guidoni Chari Loci abbati sub hoc titulo: »Epistola Domini Guidonis abbatis Chari-Loci de Cantu.« Hec incipit ab  istis uerbis: »Cantum, quem Cisterciensis Ordinis ecclesie cantare consueuerunt,« etc. Tractatus autem ab istis: »Premonitos autem esse uolumus,« etc. Guido Chari-Loci in diecesi uesontionensi abbas, is est, in cuius gratiam Bernardus scripsit epistolam centesimam nonagesimam septimam et duas sequentes. Ne hunc esse istius tractatus auctorem omnino persuasum habeam, mouet quod auctor sub finem »comprouinciales« appellat ecclesias, Remensem, Beluacensem, Ambianensem, et Suessionensem. Deinde quod memorans Antiphonarium Suessionense, subdit, »quod quasi ad ianuam habes.« Ex quo uerisimilius uidetur, auctorem hunc fuisse monachum aut abbatem Longi-Pontis haud longe ab urbe Suessionica. Forsan is libri auctor fuerit cum Guidone Chari-Loci abbate; nam plures huic operi subsidiarios adhibuit Bernardus. An Gerardus abbas Longi-Pontis, laudatus in libro septimo de uita Bernardi, capite undecimo. An forte alius Guido tum abbas erat Chari-Loci prope Siluanectum?

2. Dubitant nonnulli, num reuera tractatus iste scriptus sit uiuente Bernardo, propterea quod ex quibusdam primis epistole et tractatus uerbis colligitur, diu post exordia Cisterciensis Ordinis hec scripta fuisse. uerum eiusmodi tractatus nuper compactus seruabatur in exemplari Bibliorum, quod per Stephanum Cistercii abbatem tertium emendatum est, ad cuius normam omnia eiusdem Ordinis Biblia corrigi preceptum erat: quod ipsum de Antiphonario prescriptum est. Ea erat primorum istius Ordinis cura et sollicitudo in res sacras. Subiectus, inquam, erat tractatus iste primario illi Bibliorum correcto exemplari, sed postea ab eo auulsum, ut ego ipse ex indice contentorum, et ex uacuo spatio deprehendi. Et certe hoc opusculum primis illis Ordinis temporibus conditum fuisse intelligitur ex initio eius, ubi mentio fit de Cisterciensibus, qui »Regule ueritatem« seu puritatem, »pretermissis aliorum dispensationibus,« tunc »tenebant:« quod de primis temporibus intelligendum est. Et in libro Institutorum Cisterciensium, que anno 1134 a Rainardo Cistercii abbate collecta creduntur, inter eos libros, qui nouellis monasteriis necessarii sunt, capite duodecimo muneratur Antiphonarium, cui premissus erat hic tractatus in codice Cisterciensi. Sed omnem dubitationem adimit uita Stephani abbatis Obazinensis, auctore eius equali, nuper edita ab erudito Baluzio in tomo quarto Miscellaneorum, ubi hec uerba leguntur in libri secundi capite decimo tertio: »Sed sciendum, quod libri, quibus primo Cistercienses in diuinis officiis usi sunt, ualde corrupti ac uitiosi fuerunt, et usque ad tempora sancti Bernardi sic permanserunt. Tunc enim abbatum communi decreto, ab eodem sancto abbate eiusque cantoribus sunt correcti et emendati, et sicut modo habentur dispositi. »Nihil luculentius hoc testimonio afferri potest.

3. In Supplemento Patrum, quod R. P. Iacobus Hommeyus Augustinianus anno 1684 Parisiis uulgauit, libello de Ratione cantandi Antiphonarium subiungitur tractatus de Ratione cantandi Gradale: de quo cum nulla fiat mentio in Bernardi epistola, sed tantum de Antiphonario, an Bernardo eiusue hoc in opere sociis tribui debeat, merito dubitare licet; multo magis de ceteris apud Hommeyum, que Bernardi esse non putamus. Hic subiiciendo est admonitio piissimi quondam uiri Ioannis Bona, de hoc opusculo ad me transmissa, que sic habet ut sequitur.

693 »D. Ioannes BONA, congregationis reformate S. Bernardi, ordinis Cisterciensis, abbas generalis, lectori salutem.

»In celebri monasterio Sancti Saluatoris de monte Amiato Ordinis Cisterciensis in diecesi Senensi, exstat eiusdem Ordinis uetus Antiphonarium, quod secum e Cistercio monachi detulerunt, cum primum Cisterciensis Reformatio in illud cenobium introducta fuit a uenerabili Raynerio abbate anno Domini 1231. Huic Antiphonario prefixus est hic tractatus, D. Bernardo Clare uallensi abbati ascriptus. Nec dubito quin alia eius exemplaria in aliis abbatiis Ordinis reperiantur. Carolus de uisch in Bibliotheca Cisterciensi unius meminit his uerbis: »In monasterio Laudensi in Flandria seruatur eiusdem« S. Bernardi »Epistola de ratione »Cantus nondum edita, cuius initium est: Bernardus humilis abbas Clare-uallis.« Posseuinus in Bibliotheca selecta, libro decimo quinto, capite sexto, ceteris scriptoribus, qui de Musica scripserunt, S. Bernardum connumerat. Angelus Picigitonensis Minorita edidit uenetiis anno 1547 »Floris angelici de cantu plano et figurato libros duos,« quorum primo plura citat ex hoc tractatu, nominatim capite uigesimo nono: »Hoc,« inquit, »comprobat S. Bernardus in sua Musica, dicens, ubi molliorem sonum fieri expedit: B. molle quandoque ponitur, furtim tamen, ne cantus similitudinem alterius toni assumere uideatur.« Capite item quadragesimo sexto, de terminatione tonorum: »Doctissimus tam in diuinis, quam in humanis scientiis S. Bernardus has litteras describit in sua bene ponderata Musica, ubi dicit quod he littere D, E, F, G, sunt cantuum terminatiue.« Et capite quadragesimo septimo, de ascensu et descensu tonorum: »Omnis tonus,« ait, »decem notas habere potest, ut aperte describit non minus uerax quam doctus S. Bernardus in bene considerato prologo sue Musice, assignans tres potissimum rationes: uidelicet psalterii auctoritatem, dignitatis equalitatem, et notandi necessitatem.« Que omnia cum precise habeantur in hoc tractatu, hinc satis euidenter deducitur, eius auctorem esse Bernardum. Nec stilus refragatur, quantum proprii Musice termini patiuntur. uoce barbara, Maneria siue Maneries, que hic sepe repetitur, utuntur passim Musici. Reperitur etiam in libello de Musica practica, apud Bedam: nam Bede perperam ascriptum esse euincunt note musicales, trecentis fere annis eo posteriores, et multa que ibi sunt ad uerbum accepta ex Doctrinali et Micrologo Guidonis Aretini. Ipse quoque Bernardus ea uoce usus est epistola quadringentesima secunda, ad Balduinum. Ex his autem apparet, quam sollicite curauerint maiores nostri, ut in diuinis officiis omni remota indecenita et nouitate, ecclesiastica grauitas et maiestas tam in cantu, quam in uerbis conseruaretur. Animus erat uberioribus notis hunc tractatum illustrare: sed re maturius perpensa, ab his abstinui: nam Musice discipline peritis superflue; ignaris inutiles forent. uide interim que de cantu ecclesiastico, et de tonis dissero in mea Psallentis Ecclesie Harmonia, cap. 17, § 3 et 4.



EPISTOLA SEU PROLOGUS.


 694 BERNARDUS, humilis abbas Clare uallis, omnibus transcripturis hoc Antiphonarium, siue cantaturis in illo.

Inter cetera que optime emulati sunt patres nostri, Cisterciensis uidelicet Ordinis inchoatores, hoc quoque studiosissime et religiosissime curauerunt, ut in diuinis laudibus id cantarent, quod magis authenticum inueniretur. Missis denique qui Metensis Ecclesie Antiphonarium  transcriberent, et afferrent, longe aliter rem esse quam audierant, inuenerunt. Itaque examinatum displicuit, eo quod et cantu, et littera inuentum sit uitiosum, et incompositum nimis, ac pene per omnia contemptibile. Quia tamen semel ceperant, et usi sunt eo, et usque ad nostra tempora  retinuerunt. Tandem aliquando non sustinentibus iam fratribus nostris abbatibus Ordinis, cum mutari et corrigi placuisset, cure nostre id operis iniunxerunt. Ego uero accitis ex ipsis fratribus nostris,  qui in arte et usu canendi instructiores atque peritiores inuenti sunt, de multis et diuersis nouum tandem Antiphonarium in subiectum uolumen collegimus, et cantu, sicut credimus, et littera irreprehensibile. Denique cantator ipsius, si tamen gnarus fuerit, hoc probabit. Ita ergo ut demum mutatum est, et in hoc uolumine continetur, uolumus in nostris de cetero monasteriis tam uerbo, quam nota ubique teneri; et mutari omnino in aliquo ab aliquo, auctoritate totius capituli, ubi ab uniuersis abbatibus concorditer susceptum et confirmatum est, prohibemus. Porro mutationis huius causam et rationem, si quem euidentius et plenius nosse delectat, legat subiectam prefatiunculam, quam prefati discussores ueteris Antiphonarii ad hoc ipsum preponere  curauerunt: ut palam factis que in illo erant, tam cantus, quam littere uitiis, renouationis et correctionis necessitas atque utilitas clarius appareret.



PRAEFATIO SEU TRACTATUS DE CANTU SEU CORRECTIONE ANTIPHONARII.


 1. Cantum quem Cisterciensis Ordinis ecclesie cantare consueuerant, licet grauis et multiplex obfuscet absurditas, diu tamen canentium commendauit auctoritas  . Sed quia penitus indignum uidebatur, qui regulariter uiuere proposuerant, hos irregulariter laudes Deo decantare; ex eorum assensu cantum ita correctum inuenies, quatenus eliminata falsitatum spurcitia, expulsisque illicitis ineptorum licentiis, integra regularum ueritate fulciatur, aliorumque cantibus, quibus erat deterior, ad notandum et cantandum commodior habeatur. Dignum siquidem est, ut qui tenent Regule ueritatem, pretermissis aliorum 695 dispensationibus, habeant etiam rectam canendi scientiam, repudiatis eorum licentiis, qui similitudinem magis, quam naturam in cantibus attendentes, coherentia disiungunt, et  coniungunt opposita; sicque omnia confundentes, cantum prout libet, non prout licet, incipiunt et terminant, deponunt et eleuant, componunt et ordinant. Unde nemo miretur aut indignetur, si cantum aliter quam huc usque audierit, in plerisque mutatum inuenerit. Ibi enim aut irregularis est progressio, aut progressioni siue dispositioni reclamat oppositio [al. compositio], aut oppositionem dissoluit oppositio. Hec omnia cum uitia sint regularum, perfectionem magis exterminantia, quam determinantia, omnino procul sunt ab illis qui uitia magis abscindere, quam dispensare nouerunt. Denique cum musica recta sit canendi scientia, omnes huiusmodi cantus a musica excluduntur, qui nimirum non recte, sed irregulariter et inordinate canuntur. De mutatione namque littere facilis est, nisi fallimur,  excusatio. Eam nimirum in plerisque adeo parcam et restrictam reperimus, ut in eadem historia idem uersus ter repeteretur aut quater, ac si in toto ueteri ac Nouo Testamento reperiri non posset quidpiam, quod adeo commode posset apponi. In multis etiam historiis Postcommuniones ab iis, qui simplicitatem cantus ignorant Antiphonarii, pro Responsoriis appositas inuenimus: quibus uersus subiuncti ita misere coherentes, ut notari non posset, secundum quod eos pronuntiari necessarium erat.

2. Dedimus ergo operam, ut in nulla historia idem uersus plusquam semel reperiatur, imo, nisi fallimur, uix tres uersus reperies, qui in toto Antiphonario uel bis contineantur. Postcommuniones autem quasdam remouimus, usitata et authentica  pro eis responsoria apponentes: quorumdam uero litteram ut sanctam et euangelicam retinentes, honestate et pulchritudine cantus supercolorauimus, sobriam tamen atque pudentem musicam ubique seruantes. In multis denique locis litteram ueteris Antiphonarii tante remissionis atque dissolutionis esse comperimus, ut multis falsitatibus siue apocryphorum neniis respersa, non solum tedium, sed et odium sui legentibus inferret; ita ut nouitii qui sub ecclesiastica disciplina eruditi fuerant, ipsum Antiphonarium tum pro littera, tum pro nota fastidientes et ignorantes, in diuinis laudibus tardiores redderentur et somnolentiores. Premonitos autem esse uolumus eos maxime qui libros notaturi sunt, ne notulas uel coniunctas disiungant, uel coniungant  disiunctas; quia per huiusmodi uariationem grauis cantuum oriri potest dissimilitudo: insuper et singulos cantus in propriis studeant terminare finalibus, per quarum inconsultam transmutationem tanta in cantibus orta est confusio, ut plures eorum alterius sint manerie, et alterius deputentur.

3. Quatuor enim sunt diuersitates siue manerie cantuum, quibus omnis ipsorum multiplicitas includitur. He apud Grecos uocantur, protus, deuterus, tritus, tetradus. He inter se opposite sunt, et certis ab inuicem differunt proprietatibus. Prima enim maneria est, que ab uoce qua terminatur ascendit per tonum post semitonium, et descendit per tonum. Hec duas tantum habet finales D et A,  quarum utraque habet supra se prius tonum, post semitonium, et sub se tonum. Secunda maneria est, que a uoce qua terminatur, ascendit per semitonium et tonum, et per tonum descendit. Hec iterum habet duas finales E et B quadratum, apud quas nimirum illum ascensum et descensum naturaliter inuenies. Tertia maneria est que ascendit per duos tonos, et descendit per semitonium: que nichilominus habet duas finales F et C, utpote talium proprietatum susceptiuas. Quarta ascendit per duos tonos, et descendit per tonum: et hec unam tantum habet finalem G. Prima maneria duos continet modos, qui toni uulgariter dicuntur, uidelicet primum et secundum: secunda duos, tertium et quartum: tertia duos, quintum et sextum: quarta  duos, septimum 696 et octauum. Bini uero et bini toni, qui sub singulis continentur maneriis, non distinguuntur a se diuersitate finalium, quas prorsus easdem habent; sed progressione et compositione: quarum altera quantitatem, altera qualitatem determinat. Qui ergo libros notaturus es, tue diligenter imprime memorie, quod omnes cantus prime manerie, qui facti sunt, uel qui regulariter fieri possunt, in D tantum et in A terminari habent; et quicunque cantus potest ponere in aliqua illarum, prime profecto est manerie, id est primi uel secundi toni. Utrumque, inquies, falsum: quia nec omnes cantus prime manerie in illa tantum possunt terminari, cum et finem in G ponant per B rotundum; nec omnes qui in illa terminantur prime sunt  manerie: quia »Benedicta tu in,« et »Petre, amas me,« et multe consimiles Antiphone, in A tantum habent terminari; et tamen sunt secunde manerie quarto tono deputate. Hec quidem opinio iam multos fefellit, quam adduxit in medium B. rotundi adiectio, per quam multis erroribus Musicam maculauit ineptorum presumptio. Sane non secundum aliquid accidentaliter adiectum, sed secundum primam et propriam litterarum institutionem distincta est finalium proprietas, apud quas nimirum principale et maximum de cantu uersatur iudicium. In naturali autem computo litterarum septem inuenies, que graues nominantur. He ut cantus liberius discurreret duplicate; quedam uero ex ipsis triplicate sunt: in duplicatione acutas, in triplicatione  superacutas reperies. Consideratis litterarum singularum habitudinibus, quas habent ad proximas sibi litteras altrinsecus positas, nullam profecto reperies preter D et A, que ascendat per tonum et semitonium, et descendat per tonum. Unde et he tantum finales sunt prime manerie, cuius est proprium sic ascendere et descendere. G ergo excluditur, quod in naturali ordine litterarum et ubi prius ponitur, et unde repetitur, nequaquam per tonum et semitonium, sed per duos tonos directe ascendit.

4. In hoc litterarum ordine non computatur B rotundum. Patet enim omnibus, quod non sit aliqua de grauibus; cum etiam inter eas nusquam ponatur: sed nec aliqua de acutis, cum nulli grauium  per duplarem coniungatur proportionem. Est autem inuentum, non ad proprietatem finalium determinandam, sed ad seruandam in plerisque cantibus euphoniam, quam apud eos minueret uel auferret tritonus, qui apud B quadratum terminatur. Unde in qualibet maneria, ubi molliorem expedit fieri sonum, loco B quadrati B rotundum quandoque ponitur, furtim tamen ac raptim, ne propter ipsum generetur in cantu similitudo alterius modi; quod nimirum nullam lineam, nullumue spatium per determinationem alicuius littere in libris obtinet, nisi ipsum apponatur. Et si semel B quadratum superuenerit, de libro deleatur omnis eius memoria, donec urgente supradicta necessitate iterum apponatur. Si ergo in G per ipsum aliquem cantum terminares  prime manerie, contra inuentionem eius omnino ageres, et institutioni obuiares finalium: quia nullus cantus extra finalem sue manerie terminari debet. Quod si dixeris, G finalem esse prime per B rotundum: respondeo, hoc esse non posse. Ad hoc enim ut finalis esset prime manerie, necessarium esset ut secundum naturalem litterarum dispositionem ascenderet per tonum et semitonium, quod nec B rotundum, nec aliud quidpiam ei potest conferre. Licet igitur concedi possit, cantus prime manerie quoquomodo posse notari uel cantari in G per B rotundum, nullatenus tamen concedendum est, uel sic, uel aliter G esse finalem illius, impediente quam diximus necessitate. Proinde que utilitas, queue industria est, ut in aliena finali cantum aliquem accidentaliter  notes, quem in naturali ac propria notare potes, eo securius quo irreprehensibilius, eo laudabilius quo diligentius, eo gratius quo uerius? Propter hoc ne uitiosus aut superfluus inueniaris, ubi necesse est B rotundum studeas apponere, quod nimirum necessitas adinuenit. Nullus enim cantus qui sine ipso notari potest, per ipsum notari debet. Qui sunt qui 697 sine ipso notari non possunt? Qui apud eamdem litteram, modo tonum, modo semitonium habent. Quia tamen superacutas et uicinas ipsis litteras minus notas habent imperfecti cantores; infirmitati eorum condescendens consuetudo quosdam cantus per B rotundum notat inferius, qui apud predictas litteras sine ipso commodius possent notari. Nos uero uolentes, ut sicut inferiores, ita et  superiores in usu habeantur et in notitia , quoscumque cantus natura confert inferioribus, eos in ipsis terminatos reperies. Terminantur uero in superioribus qui eas naturaliter habent finales. Similiter sciendum est de hac antiphona »Benedicta tu,« et consimilibus, que in A tantum terminari possunt, quod secundum huiusmodi dispositionem procul dubio prime sunt manerie, et non quarto, sed secundo tono applicande sunt. Ecce enim hec antiphona »Benedicta tu,« in quodam loco supra finalem tonum, postea semitonium naturaliter habet per B quadratum; alibi prius semitonium, deinde tonum per B rotundum. Que, obsecro, perspicacitas est ad iudicandum  de cantu illo cuius sit manerie, accidens preferri nature: et cum sit prime secundum naturalem, iudicari secunde secundum accidentalem dispositionem? Ut autem magis mireris et abhorreas huiusmodi ineptiam, inspice hanc antiphonam, »Petre, amas me,« et multas alias huiusmodi: eas profecto inuenies naturaliter habere supra finalem tonum et semitonium per B molle, et nusquam semitonium et tonum per B rotundum. Cur ergo iudicantur esse secunde? Similiter hanc antiphonam, »Nos qui uiuimus,« secundum quod fere ubique cantatur, cum principaliter ac proprie terminari habeat in D, et sit secundi toni, notant eam iniqui preuaricatores in G per B rotundum, et sacramento asserunt eam esse octaui toni, licet apud eosdem G  per B rotundum potius prime quam quarte manerie cantus terminet. Quis, obsecro, musicus patienter ferat, ut cantus qui propriam et naturalem habet finalem D, octauo tono attribuatur: qui uero propriam et naturalem habet finalem A, sub quarto tono contineatur?

5. Horum ergo cantuum in A terminantium, in quibus naturam suffocat similitudo, necessaria correctio est: quia dissoluti per appositionem, que partes compositionis contaminat, alterum in principio, alterum in fine tonum redolent. In uetustissimis magnorum monasteriorum bibliothecis elegantissimum quoddam artis musice breuiarium reperitur, quod sic incipit, »Quoniam pauci sunt:« quod quidem in parte legi, sed nomen auctoris me  legisse non recolo. In eo, si bene memini, huiusmodi cantus nothi, id est degeneres, et non legitimi appellati sunt; eo quod, ut ibi legitur, a septimo tono incipiant, et eumdem in medio seruantes, circa finem degenerent, aliis in primo, aliis in quarto tono desinentibus: in primo, sicut »Ex quo facta est;« in quarto, sicut »Benedicta tu.« Fine proinde competenter mutato, omnes huiusmodi cantus ad septimum tonum redactos reperies. Horum cantuum due sunt diuersitates. Quidam enim eorum ab ea littera in qua incipiunt, hilari motu ascendunt ad quintam et pausant in ea, sub qua nisi prius esset tonus, deinde semitonium, postea tres toni, que dispositio potest reperiri tantum sub ea littera que quinta est a finali septimi toni, non possent ibi notari  relique partes eorum cantuum, ut potes uidere in »Benedicta tu,« et similibus cantibus, qui tam in capite, quam in toto corpore tali utentes dispositione, transmutato circa finem per B rotundum semitonio, naturam secundi toni, et similitudinem quarti ordinate recipiunt. Propter hoc circa finem mutatione indigentes, in ea parte correcti sunt. Quidam uero sunt, qui ab ea littera in qua incipiunt, tono statim deponuntur, et redeuntes ad quartam pausant in ea, quod magis uidetur plagalium esse, sicut, »Dominus regit me,« et, »Post partum.« Hos ergo non solum in fine, sed etiam in principio mutatos inuenies, ut septimo tono ubique arrideant. Iterum premonendus 698 es de finalibus tertie et quarte manerie, apud quas similiter magna inuenitur  confusio. Sunt enim quidam miserrimi cantus, nullius manerie habentes proprietatem, qui eque terminari possunt in C et in G, que diuersarum sunt finales maneriarum. Quidam super hanc rem diligentius intuentes dicunt, et bene dicunt, omnes illos cantus esse irregulares, quos nullius manerie certitudo distinguit: et iudicant omnium horum cantuum ita debere uel extendi progressionem, uel compositionem uariari, ut in finalibus diuersarum maneriarum terminari nullatenus possint. His proinde miserrimis cantibus suam incertitudinem leuiter et breuiter ablatam inuenies, ut iam non sis dubius, quibus singulos finalibus applicare debeas. Omnes igitur cantus prime manerie, id est primi uel secundi  toni, termines, ut diximus, in D uel A. Omnes secunde manerie, id est tertii et quarti toni, in E uel in B quadratum: quod licet tam authentorum quam plagalium naturaliter susceptiuum sit; nullum tamen authentum in antiphonario reperies, quem in ipso terminare ualeas. Si enim est Responsorium, uersus illius authenti non potest ei competere, qui sub sexta littera in qua incipit semitonium habet: si uero est antiphona »Seculorum,« eius dem authenti non potest recipere propter eamdem causam.

6. Nullum siquidem cantum, qui per diapente et semitonium ascendat ad sextam, terminare potes in B quadrato  , quod supra se diapente non habet. Propter hoc non satis commode inuenerunt in  tertio tono uersum, neuma, et »seculorum.« Utrumque tamen forsitan considerauerunt, et sterilitatem B quadrati et habilitatem: sterilitatem, componentes uersum. »neuma,« et »seculorum,« cantibus in E erminantibus tantum competentia; habilitatem, sexta pro quinta utentes: ut si quando sterilitati illius finalis fecunditas succederet, parata esset littera, que authenticam eius eleuationem reciperet. Apud nos tamen authentum in B quadrato terminari reperies, scilicet »Euntibus [al. add. et te Deum Patrem]«: quod alibi terminari non potest. Hoc communem uersum nec habet, nec habere potest, sed habet suum proprium. Porro omnes cantus tertie manerie, id est quinti et sexti toni, termines in F, uel in C, F, maiori parti authentorum; C uero omnibus fere plagalibus  attribuens: omnes uero cantus quarte manerie, id est septimi et octaui toni, in G tantum terminare debes. Harum septem litterarum, non unam magis, et aliam minus, sed omnes equaliter principales ac proprias finales esse noueris; habentes nimirum tam authentorum eleuationem, quam depositionem plagalium. Incipiunt autem a D graui, et in C acuto desinunt: supra enim uel infra nullam inuenies, cui non desit eleuationis uel depositionis perfectio. Ut autem unaqueque earum progressionis precelleret plenitudine, fecerunt Musici dispositionem litterarum a greco usque in ee  superacutum: non quia maluissent abundare quam deficere; sed quia nec superabundare,  nec deficere uoluerunt, facientes dispositionem, que neque sine incommoditate contractior, nec sine superfluitate posset esse prolixior. Utquid enim aliquid superadderes, cum supradicte plenitudini hec dispositio sufficiat: cui e regione si aliquid subtraheres, aliquam profecto finalium eiusdem plenitudinis decore spoliares?

7. Preterea sunt multi cantus, in quibus duplari eleuationi hemioliam uel  epitritum depositionem quam habere solebant, subtractam inuenies. Sicut »Cornelius, Sancte Paule,« et alii plures. Omnes  enim huiusmodi cantus duplices sunt et irregulares: duplices, quia partim sunt authenti, partim plagales  . Quod uero contra regulam sic ascendant et descendant, testantur etiam ipsi doctores erroris; sed per licentiam dicunt hoc fieri, regulas confundentes ut uitia retineant, non uitia resecantes ut regulas custodiant. Que est ita licentia, que regionem perambulans dissimilitudinis, confusionem adducens incertitudinis, presumptionis mater et refugium erroris, ueritatem deprimit et perturbat 699 iudicium? que est, inquam, hec illicita licentia, que coniungens opposita, metasque naturales transgrediens, sicut inconcinnitatem iuncture, ita et iniuriam irrogat nature? Luce siquidem clarius est cantum illum male et inordinate compositum,  qui uel ita deprimitur, quatenus, prout decet audiri nequeat; uel ita eleuatur, ut cantari non ualeat. Sic enim debet fieri, ut in inferioribus auditorem habeat, et in superioribus prolatorem. Huius mediocritatis tenorem quidam in octo, quidam in nouem uocibus esse uoluerunt, non clamosarum, sed uocum mediocrium possibilitatem considerantes. uerumtamen secundum illos, quorum exquisitior uidetur esse sententia, usque ad decem uoces potest cantus progredi, propter auctoritatem Psalterii quod decachordum est; et ut equalis sint dignitatis singule uoces diapason, que octo sunt: quatenus ultime, sicut et medie, geminam habeant habitudinem, scilicet eleuari et deponi, collocatis altrinsecus duabus uocibus, altera superius, altera inferius;  quia tantum hoc per octo uoces habent cantus discurrere, et non per plures: propter quod regulari cantuum progressioni diapason sufficit. Licet enim in progressione cantuum duabus uocibus hinc inde, ut dictum est, positis, decem uoces inueniantur, non tamen per decem uoces, sed tantum per octo medias cantus discurrere, et usque ad uoces altrinsecus positas peruenire habet, sed per eas ire uel redire non habet. Et quod maius est, secundum dispositionem tonorum et semitoniorum; quam habent musici, qui prime et quarte et septime littere altrinsecus tonum attribuunt, secunde et quinte inferius tonum et supra semitonium, tertie uero et sexte e conuerso, uidelicet supra tonum et inferius  semitonium, non pretermittentes quandoque B. rotundum pro asperitate tritoni: secundum hanc, inquam, dispositionem nullus cantus fieri potest in decem uocibus uel citra qui notari non possit; sed undecim uocum cantus fieri potest, qui notari non potest. Fac enim cantum qui sit authentus tertie manerie, et da dispositioni eius in uno loco tonum, in alio semitonium; et eleua cantum illum decem uocibus, ut sint undecim, addita illa que est in depositione; scito profecto cantum illum non posse notari, quia sub C acuto terminari non potest: cum in depositione,  sub finali, modo tonum, modo semitonium habeat, sed nec ibi, cum cantus excedat ee superacutum.

8. Est igitur triplex ratio, quare cantibus decem uoces attribuantur: Psalterii auctoritas, dignitatis equalitas, et notandi necessitas. Secundum huiusmodi sufficientiam decem uocum considerauerunt musici progressionis plenitudinem, propter quam singulis assignandam finalibus predictam dispositionem protraxerunt al greco usque in ee: alioquin insufficiens esset formula, nec daret singulis plenarium ascensum. Has decem uoces in sua progressione aliter ordinant plagales. Authentos uocamus, qui maioris sunt auctoritatis, primum, tertium, quintum, et septimum, qui grauari nolunt aut deprimi, sed  leues in saltibus, agiles in motibus, quintam et eas que supra sunt litteras frequentant. Hi sub finali que una est de decem uocibus, unam subponunt, octo supraponunt. Plagales sunt qui minoris sunt dignitatis, secundus uidelicet, quartus, sextus, et octauus, qui raro tangunt uel transeunt quintam, sed sub ipsa uolunt morose grauari. Hi finales suas quasi in medio collocantes, quatuor ipsis uoces subponunt, et quinque supra ponunt, pulchra uidelicet rationis probabilitate, ut quot uocibus in eleuatione superantur, tot superent authentos in depositione. Nullus itaque plagalis ultra sextam eleuari, et nullus authentus plus quam una uoce debet deponi. Plane igitur insaniunt, qui plagalem eleuare per diapason, et authentum per diapente  uel diatessaron deponere presumunt. Utquid enim fiunt uel habentur huiusmodi cantus, graues quidem ad notandum, grauiores ad cantandum, lineas uariantes, arterias 700 cruciantes, cauerciatam, [al. cauteriatam] habentes progressionem, nunc ascendentes usque ad celos, nunc descendentes usque ad abyssos? Ne etenim eiusmodi cantus fierent, testante Widone, consilium fuit ut unusquisque quatuor modorum, uidelicet protus, deuterus, tritus, tetradus, partiretur in duos, id est authentum et plagalem, distributisque regulis, acuta acutis, et grauia conuenirent grauibus. Cum enim huiusmodi cantus secundum unam partem sui sint graues et plani, secundum alteram acuti et alti; uersus et psalmi uno eodemque modo prolati diuersis competenter  aptari non possunt. Quod enim subiungitur, si est graue, cum acutis non conuenit: si acutum, a grauibus discordat. Prohibet etiam idem Wido, ne huiusmodi abusio eleuationis et depositionis fiat in Antiphonis et Responsoriis, quorum cantibus, psalmis et uersibus coaptandi sunt. Cum enim cantus sit communis et duplex, uersus autem et »seculorum,« uel tantum authentice, uel tantum plagaliter canantur, ad illius modi cantum competenter non possunt aptari, cum plures sint in quibus adeo confunditur grauitas et acumen, ut uix possit aduerti, cui magis, id est authento uel plagali, conferantur.

 9. Prohibentibus itaque metis nature necessariis, plus quam quatuor manerias inueniri impossibile est, que et ipse secundum depositionem plagalium et authentorum eleuationem octo modis exprimuntur, quorum bini et bini, authentus uidelicet et plagalis eius, conueniunt omnino in maneria, sed differunt, hinc in depositone et eleuatione progressionis, inde in hilaritate et grauitate compositionis: eleuationem siquidem et hilaritatem usurpantibus authentis, depositionem uero et grauitatem plagalibus retimeutibus.

10. Ad hos inter se distinguendos, »Neumata« inuenta sunt singulis subiicienda antiphonis, que apud quosdam »Stiue« uocantur, et apud Grecos signantur per hec uerba, »Hoa nocane« et »nocais   « et his similia, que quidem nichil significant, sed ad hoc tantum a Grecis sunt reperta, ut per eorum diuersos ac dissimiles sonorum admiranda uarietas aure simul et mente posset comprehendi. Hec ita maneriam suorum modorum et compositionem debent exprimere, ut postquam tue diligentius memorie fuerint impressa, frequentatis aliquandiu cantuum diuersitatibus, quibus arrideant cantibus auditu etiam facile cognoscas. Unumquodque ergo eorum suo modo singulare debet esse sufficiens: in hoc sufficiens, ut cuilibet finali sui modi conuenire possit, in hoc singulare ut cantui alterius modi conuenire non possit. Non enim ad discernendos modos a se inuicem neumata competenter essent inuenta, nisi unumquodque suo modo sufficeret, et  eum euidenter ab aliis discerneret. Debet ergo maneriam et formam, tam communem, quam propriam, sui modi exprimere: maneriam uidelicet per dispositionem; formam uero per compositionem, pretermissis interim neumatibus plagalium, que competenter inuenta esse uidentur, utpote sufficientia suis modis atque singularia. De neumatibus authentorum sciendum est, omnia mala esse inuenta, uel post inuentionem corrupta, preter neuma primi toni. Unde siquidem neuma quinti toni et incompetenter inuentum reperies, quia suo modo nec sufficiens, nec singulare est. Cum enim ascendat per duos tonos, et semitonium, licet naturaliter C finalem habeat, in F tamen nisi accidentaliter terminari  non potest. Unde non est sufficiens: quia naturaliter utrique finali debet conuenire, non per B rotundum quod a distinguendis tonorum proprietatibus omnino excluditur. ualde enim absurdum est, ut in eisdem litteris, in quibus cantus totus comprehenditur, suum neuma quod ipsius naturam debet ostendere, recipere non possit, quod tibi contingit in hoc modo in cantibus ascendentibus per tritonum. Iterum singulare non est, quia naturaliter et proprie terminari habet in G, que est finalis quarte manerie. Considera namque neuma septimi toni, et hoc illi conferas: eiusdem utrumque dispositionis prorsus 701 inuenies et eiusdem fere compositionis, ita ut hoc septimo tono  et illud quinto, eadem possis aptare diligentia, qua et hoc quinto, et illud septimo. Unde et hoc neuma septimi toni irrationabiliter est inuentum, cum competere possit finali tertie manerie. Est aliud ualde indecens in utroque neumate: habet enim utrumque in suo principio plagalem eleuationem, ascendens per tonum et semitonium, et moram faciens in quarta, sicut prorsus inuenies in neumate octaui toni, qui plagalis est. Ergo uel communem authentorum, uel propriam alicuius authenti compositionem neutrum exprimit, nec minus competenter assignari potest octauo tono, qui plagalis est. Propter hoc utrumque mutatum inuenies; ita plane ut suo modo unumquodque sufficiens sit, et singulare, nec superflua utatur circuitione. Neuma similiter  tertii toni insufficiens est, quia authentis qui terminari possunt in B quadratum, conuenire non potest; et ideo sub sexta semitonium ablatum inuenies. Has neumatum exquisitas proprietates esse scias admodum necessarias ad distinguendos quosdam authentos a suis plagalibus. Hec enim antiphona, »Lex per Moysen data est [al. sede a dextris meis],« que semel quintam tangit, et se totam sub ea colligit, omnino plagalis esset, nisi propriam sui authenti compositionem haberet, quam in neumate ipsius inuenies; uidelicet, a finali per tonum [al. totum] B descendere, et inde surgere per diatessaron, constans ex duobus tonis et semitonio; postea per duos tonos ascendere ad quintam; et inde per quasdam interpositiones redire ad finalem. Curre  per quaslibet antiphonas primi, hanc fere in omnibus compositionem inuenies. Idem reperire potes in neumatibus aliorum authentorum. Caueant autem quicunque de cantuum distinctione perfectam uolunt habere notitiam, ne propter aliquod breuitatis desiderium hec neumata quasi superflua pretermittant. Adepte siquidem breuitatis non tantum ualeret compendium, quantum amisse commoditatis noceret dispendium.

 702 11. His et aliis rationum probabilitatibus contra usum omnium Ecclesiarum Antiphonarium hoc corrigere coacti sumus: magis nimirum naturam, quam usum emulantes. Nec hoc unique suggessit presumptio, sed iniunxit obedientia. Si ergo opus singulare et ab omnibus Antiphonariis diuersum fecisse reprehendimur, id nobis restat solatii, quod nostrum ab aliis ratio fecit diuersum: alia uero inter se diuersa fecit casus, non ratio, uel aliud quidpiam, quod in causa casui non preponderat. Licet enim in uitiis omnia fere conueniant, in quibus tamen rationabiliter conuenire possent, adeo disconueniunt, ut idem Antiphonarium nec due canant prouincie. Mirum proinde uideri potest, quare maioris fuerint auctoritatis atque communioris  notitie falsa quam uera, uitiosa quam sana. Ut enim de comprouincialibus loquar Ecclesiis, sume Remense Antiphonarium, et confer illud Beluacensi, uel Ambianensi seu Suessionensi Antiphonario, quod quasi ad ianuam habes; si identitatem inueneris, age Deo gratias. Nolumus autem latere posteros, quod hortatu dominorum et Patrum nostrorum multa retinuimus de ueteri Antiphonario, que quidem tolerabilia, sed multo melius possent haberi. Duo tamen incorrecta reliquimus, digna penitus correctione, uidelicet, metrum quarti toni, metrumque septimi: que licet in graduali correximus, propter usum tamen psalmorum in Antiphonario non potuimus corrigere, reclamantibus eisdem Patribus nostris, quorum assensu et benedictione cetera  pro uiribus exsecuti sumus. Predicta metra quare uitiosa sint ratio in promptu est. Cantus enim psalmorum quarti toni, impediente solo metro, nullis Antiphonis potest aptari que terminentur B quadrato; metrum uero septimi toni in ea littera pausat in qua tonus ille nullum principium sumit, quod nulli tono licet. In illis enim litteris debet pausare quilibet tonus, in quibus habet frequentius incipere.



APPENDIX AD TRACTATUS MORALES ET DOCTRINALES.





[SUPER HYMNUM: IESU NOSTRA REDEMPTIO.]





MONITUM IN OPUSCULUM SEQUENS.

Sitne hec commentatiuncula reuera S. Bernardi, utique Clare-uallensis, nec ne, non ausim affirmate pronuntiare. Ita tamen nos sentire iubet codex Mellic. E. 42, licet non antiquior seculo Xu, in quo illa Stimulo amoris Eckeberti illico subiicitur. Certe in ea nichil admodum Bernardo indignum reperias.



S. BERNARDUS. Super hymnum: Iesu, nostra redemptio



Tantus fuit amor! Si Christus Filius Dei uiui tot membra habuisset, quot sunt stelle in firmamento celi, et unumquodque membrum suum corpus habuisset, omnia ad passionem Christus exposuisset, antequam unam animam in faucibus diaboli non redemptam reliquisset. O qualis et quanta est clementia Domini!

Que uicit clementia mei Iesu Christi, qui non minus diligit peccatorem conuersum, quam eum qui peccati maculam nunquam contraxit.

uerbi gratia. Conuersio peccatoris cibus et potus est Saluatoris.

Inferni claustra penetrans. Homo audacter dic: Peccaui! Non te terreat ira Principis, nec timor Diaboli, nec pena infernalis, nec desperatio peccati enormis. Magis enim Iudam desperatio quam peccatum quod commisit, damnauit.

Ipsa te cogat pietas. Peccauimus, et pepercit: offendimus, et adhuc placatus existit.

Tu nostrum gaudium. O bone Iesu, duo in me ignosce: naturam, quam fecisti, et peccatum, quod ego adieci. Fateor quod per culpam deformaui naturam. Memento quod sum spiritus uadens et non rediens. Per me iui in peccatum, per me redire non possum. Eia, benignissime Iesu! tolle a me quod feci, ut remaneat quod tu fecisti, ne pereat quod pretioso sanguine in tua cruce redemisti. Amen.





[OPUSCULA DUO.]





MONITUM IN OPUSCULA DUO SUBSEQUENTIA.

Librum sequentem ex codice membranaceo seculi XIII luci mandamus, qui tractat De passione Christi, et doloribus, et planctibus Matris eius. Conscriptus est in forma dialogi, et num sit Bernardi Clare-uallensis uel alterius abbatis Bernardi, ignoramus; eum tamen publici iuris facimus, quia ualde deuotus est.

Tractatum alterum De laudibus B. u. M. inscriptum ex alio codice chartaceo in quarto, ut uocant, seculi XIu, exscribere necesse fuit. Hunc tractatum seu librum uidimus in Bibliotheca cenobii S. Marie Magdalene ord. Predic. Aste, sign. N. A. B. C., num.: Num uero eiusdem sit uel alterius monachi deflorantis opera eiusdem, iudicent critici.



LIBER DE PASSIONE CHRISTI ET DOLORIBUS ET PLANCTIBUS MATRIS EIUS.


 702 2 Quis unquam regnans in celo sursum, uel peregrinans in terra deorsum, audiens uel mente pertractans quomodo factus est opprobrium  ipse Dominus angelorum, et abiectio plebis  Filius Dei Patris, et poterit lacrymas continere, uel ei enim erit impossibile flere? uerumtamen, tu, gaude gaudio magno ab ipso  , nunc glorifica in celis, que in mente clauis amarissime fuisti confixa sue piissime mortis. Mihi tamen, obsecro, lacrymas illas infunde quas habuisti in sua passione, ut iis fluam largius.

De passione filii tui et Domini mei uerba ad inuicem conferamus.

Teneris promissionem reddere quam nobis superius promisisti. Memini te mihi in primo exordio  nostri sermonis fuisse locutam de doloribus, quos ipsa portasti pro morte unigeniti tui, quia, ut audiui,  non modicum perturbatus cepi querere, dolens qui essent illi tui sermones.

Cui ipsa dixit: Qui sunt isti sermones? Interim recogita in amaritudine anime tue. De his in consequentibus ad inuicem conferemus.

Enarra, te flagito, seriem ueritatis, que mater es ueritatis. Ad quem illa:

Illud queris; caput et initium est magni doloris. Sed quia glorifica  flere non possum, tu cum lacrymis scribe que cum magnis doloribus ipsa persensi.

Cui, inquam, flere peropto, et nichil mihi aliud libet, da quod iubes, et prebe quod cupio.

Audi, ac seruis tuis dicat domina mea. Dic mihi si in Ierusalem eras, quando fuit captus filius tuus,  et uinctus, et ductus, ad Annam tractus?

At illa: In Ierusalem eram, quando hoc audiui,  et gressu quo potui ad Dominum meum flens perueni. Cumque illum fuissem intuita pugnis percuti, alapis cedi, faciem conspui, spinis coronari et opprobrium hominum fieri, commota sunt omnia uiscera mea , et defecit in me spiritus meus  et non erat mihi fere uox, neque sensus. Erant et mecum mee sorores et femine multe, mecum plangentes eum quasi unigenitum, inter quas erat Maria Magdalena, que super omnes alias, excepta illa que loquitur tecum, dolebat, et dum Christus Deus, clamante precone, imperante Pilato, sibi baiulans crucem ad supplicium traheretur, et factus est concursus populorum post ipsum euntes, alii super ipsum plangentes, alii [cod. ei] eum illudentes ridebant. Sequebatur et ipsum, prout  poterat, eius mestissima mater cum mulieribus, que secute fuerant a Galilea ministrantes ei, a quibus trahebatur, et tenebatur uelut emortua, quousque peruentum est ad locum ubi crucifixerunt eum. Ante oculos eius fuit in cruce leuatus, et ligno durissimis clauis affixus, et ipse tanquam agnus coram tondente se uocem non dabat, nec aperiebat os suum . Aspiciebat ancilla Dominum suum, intuebatur mater filium suum in cruce pendentem, morte impiissima morientem, et tanto doloro uexabatur in mente, quanto non posset explicari sermone. Nec mirum, manabat eius sanguis ex quatuor partibus rigantibus nudis, ligno manibus, pedibusque clauis confixus, de uultu illius pulchritudo effluxerat omnis. Et qui erat pre filiis hominum  speciosus , uidebatur omnium indecorus. uidebam quod complebatur propheticum illud in eo iudicium, cum et non erat illi species, neque decor , quoniam iniquorum uultum illius uerberum fedauerat liuor, et uidebam me deseri ab ipso quem genui, nec supererat alius, quoniam mihi erat unicus, et ideo non poterat capere in me dolor meus; uox mea fere perierat omnis, sed dabam gemitus suspiriaque doloris. uolebam loqui, sed dolor uerba rumpebat, quoniam uerbum iam mente conceptum, dum ad formationem pretenderet oris, ad se imperfectum reuocabat dolor, non inimica cordis uox tristis sonabat foris uulnus denuntians mentis, uerba dabat amor, qui raucum  sonabat, non lingua uocis magistra perdiderat usum. Loquendo uidebam morientem, quem diligebat anima mea, et tota liquefiebam pre doloris angustia. Aspiciebat et ipse benignissimo uultu me matrem plorantem, et me uerbis paucis consolari uoluit. Sed ipsis consolari non poteram, sed flebam dicendo, et dicebam plorando: Fili mi, fili mi, quis mihi dabit, ut ego moriar pro te? Moritur filius, cur nec secum misera moritur mater eius? Amor unice, fili mi dulcissime, noli me derelinquere post te trahe me ad te ipsum , ut ipsa moriar tecum. Male solus moreris, tecum morte perimatur ista tuageni trix, et mors, mihi misere parcere noli, tu mihi sola pre cunctis placens, exere uires tuas, trucida matrem, et cum filio perime simul,  Fili et indulcor unice, singulare gaudium uite mee, anime et omne desiderium, et fac ut ipsa nunc moriar tecum que te genui ad mortem, sine matre noli mori. Recognosce me miseram matrem tuam, et exaudi precem meam; decet enim filium exaudire matrem. Exaudi me, obsecro, in tuo me suscipe patibulo, ut qui una carne uiuimus, una carne pereamus.

O Iudei, ipsi nolite mihi parcere, qui natum meum crucifixistis. Matrem crucifigite, aut alia quacunque me seua morte perimite. Dum meo cum filio finiar simul, male solus moritur. O mors, orbas orbem radio, ne uideam filium, gaudium, dulcorem! uita mea, salus mea perimitur, ac de terra tollitur spes mea. Cur ergo uiuit post filium mater in dolore?  Tollite, suspendite matrem cum suo pignore. Non parcis proli, non parcas et mihi; tu mihi, mors, esto serua.

Tunc summe gauderem, si mori possem simul cum Christo meo dulci, et simul mori misera. Sed mors optata recedit. ue mihi infelici! Tibi, Iesu, precepta uincit mors. Morte mori melius mihi quam uitam dulcem mortis; sed fugit a misera, et me infelicem relinquit, cui ipsa mors optata nunc esset.

O fili chare, o benigne, summe nate, misere matris suscipe preces. Desine matri nunc esse durus, qui semper fuisti benignus in cunctis. Suscipe matrem in morte tecum, ut uiuat tecum post mortem semper. Nihil uiuere dulcius mihi quam tecum  mori et uiuere. Nihil uiuere amarius est quam uiuere mihi post tuam mortem.

702 3 Tu mihi pater, tu mihi mater, tu mihi sponsus, tu mihi filius, tu mihi omnia eras. Nunc orbor patre et matre, uiduor sponso, et desolor pre omnibus, omnia perdo. O fili mi, ultra quid faciam? ue mihi! ueni, fili. Quo uadam? Ubi me uertar, dulcissime? Quis mihi solamen, piissime? Quis mihi de cetero subsidium et consilium ultra prestabit, fili carissime? Omnia possibilia sunt tibi. Sed si non uis ut moriar tecum, mihi relinque aliquid benigne consilium. Cui oculis et uultu, Domine, tam anxie in cruce annues?

De Ioanne, ait: Mulier, ecce filius tuus , et erat ipse presens Ioannes uultu tristis, lacrymis  semper plorans, ac si diceret:

O homolus [cod. homulus], ad flendum mollis, ad dolendum! Tu scis quia ad hec ueni et de te carnem assumpsi, ut per crucis patibulum saluarem genus humanum. Quomodo implebuntur Scripture? Scis enim quia oportet me pati pro salute generis humani, sed die tertia resurgam tibi, et discipulis meis patenter apparens. Desine flere, dolorem depone, quia ad Patrem uado, gloriam paterne maiestatis percipiendam ascendo. Quinimo et gratulare mihi, quia nunc inueni ouem errantem, quam tam longo tempore perdidi. Moritur unus, et ut idem totus reminiscatur mundus, ob meritum Christi, peccatores saluantur cuncti nunc, unius ob meritum.  Quod placet Deo Patri, quomodo displicet tibi, mater dilecta? Calicem quem dedit mihi Pater , non uis ut bibam illum? Noli flere, mulier, noli flere, dulcissima mater. Non te defero, non te derelinquo, tecum sum, tecum ero omni tempore seculi; si secundum carnem subiaceo imperio mortis, secundum diuinitatem fui, sum et ero semper immortalis et impassibilis. Bene scis unde processi et ueni. Quare ergo tristaris si illuc ascendo unde descendi? Tempus est ut reuertar ad eum qui me misit, et quo ego uado, non potes modo uenire; uenies autem postea .

Interim Ioannes, qui nepos tuus reputabitur tibi filius, curam habebit tui, et erit tibi solatium fidelissimum. Inde Ioannem intuitus ait: Ecce mater  tua , ei seruies, curam illius habe, eam tibi commendo, suscipe matrem meam, suscipe matrem tuam, imo magis suscipe meam.

Tacebant isti uirgines, ambo pre dolore loqui non poterant, nec respondere uerbum, quia illum uidebant quasi mortuum. Erant enim illi uelut mortui, unde spiritus eorum uoces exhalare non poterant. Audiebant, et tacebant, quia pre dolore loqui non ualebant. Defecerat enim spiritus eorum, et amiserant uirtutem loquendi; solus illis dolor, luctus qui remansit anxius, amabat flere, et flebat amare. Amare flebant, quia amare dolebant. Nam gladius Christi animas utriusque transibat. Transibat sensus seue, perimebat utrumque, quo magis amabat segnior fiebat in matre. Mater sentiebat Christi  dolores. uirgo quem peperit gladium est passa doloris, Christi morientis uulnera matris erant, Christi dolores fuerant tortores in anima matris. Mater mater erat leuata pignoris morte;

Morte martyr erat percussa cuspide teli
quo membra Christi serui foderunt inique, ipsa erait, quam dolor magnus tenebat. In mente eius creuerant immensi dolores, nec poterant exterius refundi. Intus atrocius seuientes dolores nati matris animam gladiebant. In carne Christus soluebat debitum mortis, quod grauius erat quam mori anime matris.

Interim Christus Matri et Ioanni dixit: Sitio , et dederunt ei, qui crucifixerunt eum, acetum  cum felle mistum. Quod cum gustasset noluit bibere , et dixit Consummatum est , et clamauit uoce magna, dixitque: Pater in manus tuas commendo spiritum meum . Et sic dicens exspirauit .

Tunc tremuit terra, tunc sol sua lumina clausit,
Merebant poli, merebant sidera cuncta,
Omne suum iubar amisit sua lumina perdens,
Omnis plangendo recessit fulgor ab alto.
Scinduntur duri lapides, scinduntur culmina templi.

Surrexerunt multi apertis tumbis sepulcri fatentes Christum cum uoce publica Deum.

702 4 Cogitare libet quantus dolor interfuit matri, cum sic dolebat, que ita sensibilis erat. Non lingua loqui, nec mens cogitare ualebat quanto dolore  anima tunc tenebatur Marie. Iuxta crucem Christi stabat emortua uirgo, que illum concepit uirgo de sancto Spiritu; uox non erat ulla, dolor abstulerat uires. Imo strata iacens pallebat quasi mortua, uiuens uiuebat, moriens uiuensque moriebatur, nec poterat mori, quia uiuens mortua erat; in anima illius dolor seue seuiebat, optabat mori quam uiuere post mortem Christi, quod male uiuens mortua tunc erat. Ibi stabat dolens, confecta seuo dolore, exspectans Christi corpus deponi de cruce; hec plorabat, dicens, atque plorando dicebat: Ledite mihi misere, uel corpus exanime. Compleuisti uota. Exstinctum deponite. Mater, uel simili magis me morte iungite illi, ut cum suis pereant doloribus infiniti dolores. Deponite eum mihi, ut habeam  mecum eius exanime corpus, mihi solamen erit, uel saltem defunctus.

Iuxta crucem stabat Maria  considerans uultu benigno Christum pendentem in crucis ligno, stipite seuo, pedibusque flexis, iunctisque manibus leuabat in altum, amplectens crucem, ruens, et oscula eius, Christi qua parte sanguis nuda rigabat, ut Christum ualeret amplecti, que non poterat sursum uolebat tendere manus. Sperat amor multa, que raro, uel neque fieri possunt sibi concedi. Cuncta amor impatiens credit, uolebat amplecti Christum in alto pendentem; sed manus inde frustra tense in se complexe redibant. Se leuans a terra sursum se erigebat ad Christum, et quia tangere nequibat illum, male collidebatur ad  terram; ibi prostrata iacebat doloris immensitate depressa, sed eam erigere compellebat uis magni amoris incensam. Impetu amoris surgebat intensis manibus attractare cupiens Christum. Erat enim uero magno cruciata dolore, terram iterum petere cogebatur. O quam male tunc illi erat, grauius erat illi uita uiuere tali, quam mortis gladio ab impiis seue necari, tamque mortis pallor eius perfuderat mentem, uultu tamen perfuderat, et genis, et ore rubra erat Christi cruore. Cadentes guttas sanguinis ore tangebat, terram deosculans, quam cruoris unda rigabat.

Interim quidam uir nobilis, nomine Ioseph, qui erat discipulus eius , sed tamen  occulte, confidenter ad Pilatum ingreditur, sibi postulans dari corpus Domini nostri Iesu, quo concesso sibi, accersiuit quemdam uirum sapientem, et legisperitum discipulum Christi occulte similiter, nomine Nicodemum, et conuenerunt ad locum ubi Dominus crucifixus erat, secum instrumenta portantes, quibus clauis auulsis de cruce possent deponere eum. Quos dum mater eius uidit uolentes deponere ipsum; que de morte consurgens, paululum reuiuiscens spiritus eius, et illud, quod poterat, adiutorium ministrabat. Unus clauum e manibus trahebat, alius ne caderet corpus examine sustentabat. Stabat et Maria, brachia leuans in altum, ut caput et manus dependentia Christi super pectus traheret ipsa simul. Quem dum attingere ualuit, in  osculis, et amplexibus ruens de eo suo dilecto, licet exstincto, satiari non poterat. Hoc dum de cruce in terra corpus depositum fuit, super ipsum ruens pre incontinentia doloris et immensitate amoris quasi mortua stabat.

Stabat ad caput exstincti filii sui mater Maria lacrymis faciem eius rigans; per diuersa torquebatur suspiria interius, frontem, et genas, oculos, quasi simul et nasum, omniaque frequentius osculabatur, ipsa lacrymarum tanta ubertate flebat, ut carnem cum spiritu omnem in lacrymis resolui putares. Rigabat lacrymis exstinctum filii corpus expositum, cum fuerat in lapide, quem madebat, in quo eius lacryme adhuc apparere ferunt; illus facta reuocabat ad mentem.

 Quis uel qualis fuerat, quem ipsa uirgo concepit sine umbedine, peperit et sine dolore, totum ei erat omne, quod ipsa uidebat, tamen Deus et Dominus suus, et unicus filius eius. Et sic male ei erat, sicut ipse omne poterat, et esse dolebat. Dicat, si potest, quicunque dicere cupit, quantam Christi mater tenebat miseriam doloris uirginis? Dolorem posse narrare non credo. Tamen rectus erat amoris continens modus; non desperabat, sed pie iusteque dolebat, quem genuit uirgo, iniusta morte dolebat damnatum, sperans tamen ipsum die tertio resurgere.

702 5 Quedam et ille plorabant femine sancte, quarum prior erat numerus, paucique uirorum, qui lugerent Christum simul cum uirgine matre. Erant  et angeli simul cum illa dolentes, tamen dolentes si poterant, qui de pio dolentes, et iusto dolore. Compatiebantur in morte Christi dolendo, gaudentes quod redimeretur genus humanum, flebant, ut arbitror, amarissime mente conturbati, quia matrem Christi uidebant tanto dolore teneri. O quis angelorum uel archangelorum contra naturam illic non fleuisset! imo contra naturam immortalis Deus homo mortuus iacebat. uidebant corpus Christi sic male tractatum ab impiis, sic uulneratum iacere exanime, et Mariam suo cruentatam cruore, illam piam, illam sanctam, totam bonam, totam dilectam, totam dulcem, totam pulchram, totam delectabilem Mariam suam beatissimam matrem tantis cruciari  singultibus, tam amoris repletam doloribus, sic amarissime flere, unde suas lacrymas non poterat refrenare. Flebat luctus, et planctus, et meror ab angelis presentibus ibi quales docebat luctus spiritus almos. Imo mirare, si angeli cuncti non fleuissent etiam in illa beatitudine ubi est impossibile flere. Credo propter quod loquor, quod dolebant, si dolore ualebant, sicut enim fuit possibile Deum per assumptum hominem mori, ita possibile fuit angelos beatos dolere in morte Domini sui.

Ioseph ab Arimathea uir sanctus, et iustus, qui cum Nicodemo deposuerat Christi corpus de cruce sicut Euangelium ei testimonium perhibet, posuit eum in sindone munda conditum pretiosissimis aromatibus , et posuit illud in monumentum  nouum, quod fecerat sibi alacriter, et deuote; tunc ad illius exsequias angelorum millia millium decantabant, quia omnes conuenerant ad sepulturam Domini sui. Illi laudes extollebant ad celum. Maria plorabat amare iuxta sepulcrum, dum Ioseph et Nicodemus Deum ponerent in sepulcrum. uolebat mater mesta simul sepeliri cum illo. Hec erat enixa super dilectum suum, amplectens illum cum omni amore, dulcissime deosculans ipsum, dicebat: Miseremini mei, miseremini mei, saltem uos amici mei . Illum paululum relinquite, ut aliquam uidendo habeam consolationem, o karissimi, adhuc mihi, ut faciem illius sub tecto, uel animam ualeam contemplari, nolite eum tradere sepulture tam cito, date illum misere matri sue,  ut habeam illum mecum, uel saltem defunctum, aut si illum ponitis in sepulcro, me miseram deponite cum illo; mallem, quia et post id supererit mihi. Illi ponebant Christum in tumbam, et illa trahebat ad seipsam. Illa uolebat eum ad se retinere, et illi uolebant eum tradere sepulture, et sic fiebat hec pia lis, et miseranda contentio inter eos. Omnis caro tamen sic amarissime flebat, ut nullus eorum ad plenum uerba formare posset. uidebant intrare matrem omni destitutam solatio, et super illam dabant potius planctum, quam super exstinctum filium suum, Dominum nostrum. Maior illis erat dolor de matris dolore, quam fuerat de sui Domini morte. Flebant igitur cuncti miserando dolore gementes, et sic uite Dominum mortis sepulture  dederunt. Sepulto Domino, sepulcrum mater amplectitur omni corde, et qua poterat uoce benedicebat filium suum. Sedens ad sepulcrum in uiso capite illi extendebat manus desuper osculans illud, nimis amare Dominum deplorabat singultu.

Accessit Ioannes, cui eam commendauerat Christus, et lugens ipse eam leuauit lugentem; nam cruciata gemitibus, fatigata dolore, afflicta plorationibus, pedibus stare fere nequibat, et tamen sic portatur, a mulieribus sanctis adiuta, a cunctis plorantibus simul, Ierusalem ingreditur, quam femine multe uidentes, mote pietate super illius dolores ad luctum conuertebantur amarum, et illarum quedam ambulantes post illam etiam lamentabantur.  Plorantes plorabant, multeque condolebant Marie. Nam dolor eius multos faciebat dolores. uix poterat lacrymas continere quicunque uidebat eam plorantem. Tam pie plorabat, et tam amare dolebat, quod ex pio suo ploratu multos etiam inuitos trahebat ad luctum; planctus fiebant a quocunque transibat.

Maria plorabat ipsa, plorabant ambulantes cum ipsa, plorabant multi uenientes obuiam ei, sic usque deducitur a plorantibus plorantes quousque peruentum est ad domum Ioannis. Ibi resedit, ibique permansit in domo sua cum Ioannes retinuit, et sicut propriam matrem eam in corde dilexit.

O felix, o beatus Ioannes, cui talem Dominus commendauit thesaurum. Reddet tibi Dominus mercedem  dilectionis, quam in eius matre tibi commendata ab ipso semper habuisti. Benedictus tu a Christo. Benedictus a matre ipsius, quam dilexisti puro et mundo corde. Benedicti sunt omnes qui diligunt eam.

 Et semper sit benedictus filius eius iehsu Christus Dominus noster, qui uiuit et regnat cum Deo in unitate Spiritus sancti per omnia secula seculorum. Amen



TRACTATUS AD LAUDEM GLORIOSAE u. MATRIS.


 702 6 Syllabe celestibus sacramentis plene, ore polluto, amorem mihi, et uerecudiam intermittunt, quia uir pollutus labiis ego sum , cor immundum habeo, pollutam linguam rubigine pollutionis tinea denigratam. Aegra est conscientia quam tinea ad ultionem corruptionis corrodit. Ad loquendum igitur de hac salutatione non solum sermonis infirmitatem, sed et silentium profiteor. Supercecidit ignis mihi, ut non possim uidere hunc solem in radio, imo radium, de quo sol uerus procedit. Syllabas huius salutationis celestibus sacramentis plenas de illo libro credo sumptas, quem signatum uidit Isaias qui si detur scienti, uel non scienti litteras, neuter legere poterit . Regina celorum hec est, de qua loqui nitimur, sed mater misericordie  terret hoc; solatur illud, sed quia mater misericordie pro peccatoribus est facta porta Celi, presumit misericordie confidentia quod dissuadet misericordie altitudo. Scio siquidem quod fracti sunt ad numerum dentes mei. Scio certe quod non est splendida laus in ore peccatoris, et cum non presumpserim psalmum, ut det tympanum sonum suum, tanquam es sonans aut cymbalum tinniens , sed licet uox discordet a uita, scio tamen quod uerbum de regina est ex altitudine magis gloriosum. Dicamus ergo: Aue, Maria, gratia plena .

O noua, o celesti nectare delibata. O uere predicanda salutatio: Surge, aquilo, et ueni, auster  perfla nobis syllabas huius salutationis  in dulcedine, ut fluant aromata illius. In hac salutatione quelibet syllaba odore paradisi redolet, quia uerba hec uere sunt celi melle mellita, et quia de throno procedunt in hac ualle lacrymarum peregrina, uix habitant domos luteas Eue filiis intelligenda. Nardus cum croco, et crocus cum nardo fistula, et cinnamomum, myrrha, et ale, cum uniuersis lignis Libani . In salutatione mutua dulcedine respirant nitor uerborum grammaticus, titubator dialecticus, exornator rhetoricus, et his uerbis obstupescunt quod mirabilis salutatio procedens a throno lampades habet coruscantes, ut lychnum pectoris perspiciat et illustret. Hec salutatio  in sacrario Trinitatis est digito Dei conscripta, cum in consistorio celestis palatii a notatione maiestatis sumpsisset originem, uni de fortissimis palatii ad deferendum est delegata. Gabriel namque Dei fortitudinem Hebreus interpretatur. Mittitur namque Gabriel archangelus, et egreditur de Rege ad reginam, de Imperatore ad imperantem, de ciuibus celi ad condominam palatii. Ingreditur ad uirginem regis perelectam, et eo forte alacrius, ut cum angeli prius haberent Regem, habituri essent et reginam, et ut ad supplendam ordinis angelici ruinam, peccatores ingredi uiam paradisi, mater misericordie, regina angelorum, porta fieret Celi. Ingressus ergo angelus: Aue, inquit, gratia plena, Dominus tecum. Libet intueri, libet amplecti, libet admirari  in hac salutatione titulos imperatricis nostre radiantes in diademate, et ipsius gemmas contemplari. Inspice syllabas huius altissime salutationis, et inuenies in sigillo imperatricis nostre, quasi characteres spiritualis gratie annulo auctoritatis impressos. uidetur mihi uidere in hoc sigillo quasi quatuor potentissimi luminis gemmas mutua redumbratione rutilantes. Quarum prima est Gratia plena, secunda Dominus tecum, tertia benedicta tu in mulieribus, quarta benedictus fructus uentris tui. Quarum tres tulit Gabriel de celo, quarta loquente Spiritu sancto per os Elisabeth prophetantis expressit. Pereminet autem his quatuor ueluti in fronte sigilli sidereum nomen uirginis, uidelicet stella maris, quia sequentibus in mortali luce intimi luminis radios  refundit. Turbulentissimo huius mundi profundo superposita est hec stella maris, ut a scopulis muniat, a fluctibus eripiat, a piratis defendat, ad portum perducat. Quot autem, et quanta sint huius impacatissimi maris pericula omnes filii Eue ingemiscunt, qui uel ad premia suspirant, uel exsilium deplorant. Tota enim uita presens tentatio est, de qua nimis uincitur quisquis uinci non ueretur. In hoc enim mari magno, et spatioso manibus tot reptilia sunt quot uitia, tot naufragia quot excessus. O fidelis anima, in omni naufragio tuo leua oculos ad radium huius splendidissimi sideris. Inspice stellam, inuoca Mariam. Fige mentis aciem in hoc serenissimum  lumen. Si cadis, resurges. Si mergeris, erigeris. Si petis, accipies. Si uadis, euades. Nonne splendida speculatione huius splendidissimi sideris Theophilus inuolutus de profundo eterne damnationis enatauit? Nonne contemplatione huius serenissime claritatis Basilius in precibus exauditus consolationem accepit? Hec stella maris celos exornat, terras illustrat, mare illuminat, abyssum penetrat. O singulare remedium omnibus, qui tam causa originis, quam damnationis Euam matrem circumferebant, qui in has tenebras exteriores, inferiores proiecti tanti sideris claritate post tante mortis umbram inueniuntur! Hanc stellam si egris inspexeris oculis sanat, si proficientibus confortat. Hec stella uere medicinales habet radios, que fugat  tenebras, urit uitia, auget uirtutes, et quanto magis inspexeris, tanto magis illuminat. Hanc stellam, si in profundo sis, suspice; si nunquam uidisti, aspice; si defuisti, respice; si magis illuminari uis, inspice. Hec stella lexat de profundo, monstrat uiam, imo in portum dat sine periculo.

Domine Iesu Christe, sol eterni luminis, qui uoluisti ut mater tua esset stella maris, per stellam ipsam, queso, illumina tenebras meas. Hec stella maris radios habet celis admirabiles, inferis terribiles, terris salutares. Hoc preclarissimum sidus admirantur, et laudant astra matutina, et iubilant omnes filii Dei. Ad huius credo nouitatem sideris tota fraterna multitudo proclamat: Que est ista que ascendit? , et est terribilis, inque portis  inferni propter uirtutum quibus preeminet excellentiam. Terribilis Iudeo, terribilis Manicheo propter fecunditatem inauditam. Terribilis, inquam, hereticis, qui in filio uirginis naturam confundunt, uel personam. Terribilis omnibus certe, qui de partu uirginis coniecturis naturalibus habetati celeste mysterium terrena argumentatione sugillant et corrodunt. Ad huius celeste radium lippit Iudeus, obtunditur hereticus, Christianus illuminatur. Lux enim, que sanos delectat oculos, egros offendit.

702 7 Tibi autem, o fidelis anima, huius stelle radius illustrat mentis aciem, et depellit cecitatem. Hec est enim gratia plena. Plena, inquam, dulcedine, plena omni suauitate. Hanc enim inuentor  gratiarum omnium, distributor carismatum, Paracletus in accubitu totius Trinitatis tanquam regale palatium ornatu mirabili preparauit. Aedificauit enim sibi domum in ea Dei sapientia, et spirituali opere columnas in ea septem erexit, dum illum uirgo gestauit in utero, in quo omnis pulchritudo diuinitatis corporaliter habitauit. Si uasa pigmentorum diu seruant aromatum fragrantiam, et diu retinent odorem, quem prius receperunt, quanto magis apotheca omnium gratiarum, in qua celestis pigmentarius cum omnibus suis unguentis se collocauit, et cum omnibus deliciis accubuit, Nardus uirginis dedit odorem suum , et regem de accubitu glorie attraxit, et uirginalis aule sacrarium angelorum plenitudo impleuit. O inuiolabile  castitatis lilium! Beatissima uirgo Maria, tu es uiuum uiui Dei templum, Spiritus sancti sacrarium, cella pigmentaria, thalamus Sponsi, aureum uiui Salomonis reclinatorium, lectus celestium nuptiarum, cetus aromatum, paradisus omnium deliciarum. Tu plena gratia, de qua nobis plene plena gratia emanauit, que nobis omnia Pater cum Filio dedit, et merito ceteris es plenior, quia Dominus tecum in corde, tecum in utero, tecum in opere, tecum in uerbo; tecum, ut te sanctificet, tecum, ut te conseruet, tecum, ut in te inhabitet, tecum, ut te faciat matrem de filia, reginam de ancilla, celum de terra. Dominus tecum, qui misit me, Dominus tecum, qui loquitur in me, Dominus tecum, qui preuenit me. Sub eo, qui miserat, discurrebat  angelus, sed mentes preuenit, quia uelociter cucurrit sermo eius. Deus uero in omni creatura est, quodammodo eum significat in propositione, cum dicitur fuisse in Maria uirgine. In prophetis quidem, et apostolis fuit per inhabitantem gratiam, sed longe aliter in uirgine, que facta est ipsius habitantis gratia gratie habitaculum, et in utraque natura inuiolatum uerbo Deo prebuit hospitium. Dominus tecum Pater cum Filio, Dominus tecum Filius cum Paracleto, Trinitatis opere indiuiso. Et ideo Benedicta tu in mulieribus, que singularis meriti es, Benedicta tu in mulieribus, que mulier saluatrix es, Benedicta tu in mulieribus, que mater et uirgo es. O uere femina super feminas benedicta! O benedicta super omnes benedictas preelecta! O  uere preelecta super omnes preelectas unica! O uere gemma inestimabilis de thesauro sapientie celestis producta, et totius Trinitatis artificio inseparabiliter adornata! O mater, et matrum gloria! O singularis puerpera, de cuius partu stupet Romanamet fides, miratur natura, fugit consuetudo. Utrumque enim supra rationem est; utrumque credere fidei meritum est: et que mater uirgo, et qui Deus homo. Mater Eua, mater doloris, que prius filios damnasti quam pareres, amplectere cum omnibus filiabus pedes huius noue matris, quia ipsa tollit antiquam amaritudinem, tollit opprobrium, rescindit damnationis chirographum, delet proscriptionem.

O uirgo, uirga nobilis, uirga Iesse, per quam in ramo conualuit, quod perierat in radice. Radix  amaritudinis Eua, radix eterne dulcedinis Maria. Hec est miranda, et profundissima dispensatrix sapientie, que talis uirga nascetur de tali radice talis filia de tali matre, talis libera de tali proscripta, talis imperatrix de tali captiua, tam florens rosa de tam sicca spina! Mater tua uix habuit innocentiam, et amisit. uix stetit, et cecidit. Nondum pepererat, et nascituros damnauit. Sed beatissima uirgo Maria contra lethiferum suasionis uenenum facta est regale antidotum, ut ex suo utero prepararet medicine celestis arcanum. Tu es uere benedicta in mulieribus, quia tu es mira medicina, uirginum decus, innocentie speculum, castitatis exemplum, integritatis forma, ut adducantur regi uirgines; seruit iis uirgo mater prima, et proxime  eius post eam afferunt letitiam, et exsultationem. Si enim filie regis in exsultatione, honore sponsi, si filie Tyri intrant  ad nuptias, quanto magis tu uirgo, mater Sponsi, regina uirginum in uestitu deaurato circumdata uarietate , omnes choros celestium spirituum exornas. Tu es igitur ornamentum celestis curie, stupor angelorum; tota unum miraculum, tota unum inestimabile nouum. Tu es uia compendiosa in celo, obses fidei, arca spei in cordibus fidelium. Tu es inter Deum et hominem uiuum uiui federis tabernaculum. Tu es propitiatorium, quod non solum obumbrat cherubim, imo, et totius Trinitatis sanctorum sancta. uere igitur Benedicta tu in mulieribus, quia benedictum nomen tuum. Benedicta  maternitas tua, benedicta uerba tua, benedicta pudicitia tua, benedicta humilitas tua, benedicta plenitudo tua, benedicta integritas tua. Et inde iuste, quod Benedictus fructus uentris tui. Fructus uite, imo uite uita, omnesque paradisi delicias, aromatizans sub tante dulcedinis essentia. Huius fructus odore homo de terra ad patriam trahit. Angelus in patria satiatur. Huius fructus odor non enim, ut Iacob, odor agri pleni , sed plenitudo communis boni inebrians plene, satians plene, non labens per etatem quia delectationes in dextera eius usque in finem . In hoc fructu uentris tui amplectitur anima, quia lignum uite de paradiso in conuallem transplantatum, et pretioso filo balsami surculo insitum, ubi intus suauis ligni nobilitas  quadam gemina dulcedine reddit odorem suum.

702 8 Tu es igitur pretiosi odoris filo balsami odor beata uirgo, imo quasi lignum uite, uerbum Patris in utero tuo. Cum felix illa peccatrix funderet unguentum super pedes Iesu, impleta est domus odore unguenti . Quanto magis domus pudici pectoris reddit odorem suum omnium gratiarum chrismatibus perfusum illustratione Spiritus sancti. Unguentum effusum nomen tuum, uirgo Maria . Unguentum est nomen Sponsi, qui ex te natus est. Trahe nos post te, ut curramus in odorem uentris tui, quia adolescentes diligentes Sponsum diligunt te. Fac nos intrare ad nuptias Sponsi ubi bibunt amici, et inebriantur lumine,  saturantur figurarum mysteriis, uidelicet ut pagina, ubi uirginei partus nouitatem tot precedentia signa designarunt, sicut Moysis uisionem in ardentem rubum ; ueneratur Aaron in arida uirga flores unius sacramenti. Stupet Gedeon in sicca terra, uelut in Madian . In porta Ezechiel miratur clausa solius regis transitum . Thronum quoque fecit Salomon ex ebore, quem uestiuit auro purissimo castitatis sue, et caritatis sue Matris uirgo signans priuilegium. Sed precedentium figurarum, quasi stelle minores, uelut coruscantibus radiis huius diem salutationis Gabriel angelus plenius illustrat dicens: Aue, gratia plena, Dominus tecum. Speciosa et suauis facta es in deliciis tuis sancta Dei Genitrix, quia totum tuis aspirat  unguentis quidquid habet hortus odoris, uel thesaurus spiritualium deliciarum in cubiculo, et in hortis aromatum. O uirgo benedicta, et inter benedictas unica, ex intemerate tue pudicitie thalamo sacramenta nostre redemptionis ordinata sunt. Tu es laus et decus humani generis, aduocata pacis, et hominis in terris, miraculum angelorum, nature ornamentum, lampas solis, imo sol solis Tabernaculum illuminans mirabiliter a montibus eternis.

Ex te ineffabiliter ascendit lumen in testa nostre carnis, ut drachmam diu perditam choris reuocaret angelorum sapientia celestis. Secundum est ut, cum te, serenissima uirgo, tot gratiarum radiis sol uiuus perfundet, qui non solum in septentrionali polo, sed et in toto mundo celum et terram illuminans rutilares  stella maris, et qui te ministrante lumen diuinitatis in testa nostre carnis per inuentionem drachme decime hoc auctum est angelis, ut non solum de celestibus haberet gaudia, sed et in conuersione peccatorum ampliorem gaudendi materiam inueniret in terris. O clementissima uirgo Maria, qui creauit te, regnat in te, et in suo corporaliter habitare figmento figulus non dedignatur. Unde gratulanter mons Sion dicet: Homo, et homo natus est in ea, et ipse fundauit eam Altissimus, et sicut letantium omnium habitatio est in te, sancta Dei genitrix. Exsultabimus ergo, et letabimur in te memores uberum tuorum. Meliora unguenta tua, Sion, super omnia aromata. Multe filie congregauerunt diuitias, tu supergressa es uniuersas . Quia ergo congrue dicitur,  ut tibi oranti nichil negari possit, fac nos tecum introduci in cellam uinariam, ubi rex ordinauit in te caritatem suam, ubi Ioannes euangelista custos tibi delegatus est, et ubi Gabriel paranymphus miratur plenitudinem tuam, ubi inter celestis militie Theophenias chori uirginum sequuntur te reginam, ubi uera stella maris quasi eumdem cuncto sole tenens circulum, ubi lux es eclipsim nesciens, ubi immortalis caritas est inter te et Filium. Ubi gloriosa aicta sunt de te, ciuitas Dei , Mater Dei, sedes totius gratie, lampas lucis eterne. Si enim Iusti fulgebunt sicut sol in regno Patris eorum , quanto magis tu, que lumen de lumine, lumen a Patre luminum, lumen  omnium protulisti astrorum. O serenissima stella maris, respice pro me peccatore, preca suppliciter ad solem tuum, ut possim uidere hanc stellam cum suo sole inter speculationes angelicas tante claritatis intuentium. Deus meus, illumina tenebras meas. O beata uirgo, descendentem in te Filium Dei Christiana pietas sincere fidei brachiis amplectitur, que quidquid in aliis matribus natura refert infirmum, totum tibi transiuit in sacramentum, ut inestimabile generante secretum ullo modo presumat attingere cor humanum, nisi forte quasi similitudine dissimili ut rorem in lana, qui traiecto per solis radium speculo sic genitale aule thalamum uerbum Patris introisse dixit. Non in igne, non in commotione domus, sed spiritus aure tenuis, et in  eo domus contremiscit, ut populus in deserto, quem terrent coruscationes, et fulgura, sed ad ultimum sol in conspectu luminis ex uirgine uidendum se prebuit, pia tamen nube carnis opposita.

702 9 Gaude, beata uirgo, cuius gaudium in hac uita lucis contemplatione semper est indeficiens, dum eum lactas in terris, qui angelos nutriuit in celum. O gaudium matris contra matrem transcendens gaudia, cuius filius mortuos suscitat, et de morte triumphat, celos penetrat. Duo hec nomina, Mater, et uirgo in materiali repugnantia tibi, beata uirgo mirabiliter conueniunt, et quasi geminata luce tam salutarem quam mirabilem perpetuam merito claritatem infundunt. Tibi enim Christiana pietas plenissime credit esse collatam quamdam participationem  diuinitatis a Domino filio tuo gratuitam, uirgo mater capere potuit, uel sustinere. Sicut enim Deus Pater nulli angelorum dixit: Filius meus es tu nisi Unigenito , ita nulli inter filias Eue dixit: Mater Filii mei es tu, nisi tibi, beatissima uirgo. Si autem cherubim et seraphim ardore caritatis ita inflammantur, ut forsitan quod tunc creatura potest in deitatis transeat statum, quanto magis tu mater uirgo unita es filio tuo, et tuam carnem deificatam in filio multitudo angelorum adorat. Licet enim Christiana pietas omnium sanctorum patrociniis iuuetur, specialiter tamen plenitudo gratie humano generi ex tua intercessione, quasi puteus aquarum uiuentium de Libano celesti copiosius emicat. Persuadet enim, imo compellit tua nos celsitudo  credere quod per angelos, et per angelorum ministeria sepe tuis deuotis subuenias, et postremum ad regnum filii tui perducas. Si enim angelus angelorum mittitur, confidenter debet credere Christianus deuotus, quod imperatrix angelorum tanto magis habet angelos in obsequium, quanto differentius per illum nomen hereditauit . Si autem cherubim et seraphim, immerito hoc hausto de fonte uite bibentes inferioribus angelorum ordinibus, ita de consilio palatii quedam arcana reuelant ut fluminis impetus totam illam letificet ciuitatem ; quanto magis tu gloriosa theodotos [Sic. An ?] de occultis filii in amplexu eius degustata mysteria, et angelis et hominibus copiosius effundis.

Quid dicemus de te, o preclara mater inter mulieres? Si solem te dixerimus, splendidior es. Si  rosam, floridior es. Si cinnamomum, et balsamum aromatizans species, percellis odore, quia priuilegia tibi concessa, non solum hominibus, sed et angelis, credimus admiranda. Si splendida facta est facies Moysi ex consortio sermonis Domini ; quam gloriosum credimus inter omnes sanctos lumen uultus tui, que cum filio una es caro ex mirabili genitura, et unus unius ardentissime caritatis spiritus. Si Iosue dux Isrel cum esset in sanguinis effusione iussit solem stare in Gabaon, quomodo non omnia sidera ad nutum imperatricis gloriose discurrunt? Respice ergo beatissima uirgo, ad nos proscriptos in exsilio filios Eue, in quibus, et primitie calamitatis participia et tributa mortis, et uectigalia peccati adhuc damnauit. Adhuc enim ue quod propinauit  Eua damnat in nobis. Adhuc in pugna sumus. Adhuc serpens Euam, Eua uirum impugnat. Adhuc enim sensualitas rationem, adhuc rationis instantia partem inferiorem sollicitat. Adhuc in eadem domo quinque in tres, et tres diuiduntur in duos, et inimici hominis domestici eius . Ut igitur in eorum conflictu habeamus constantiam, mitte nobis illum egregium celestis curie principem paranymphum tuum Gabrielem, qui, sicut nomine, ita et uirtute fortitudinem diuinam nobis ex sua benignitate mittere uelit. O Mater misericordie, resiliente te non est in tota sanctorum conuersatione, qui pro nobis loquatur, qui pro nobis intercedat ad filium tuum. Sed, te intercedente, quatuor animalia, et uiginti quatuor seniores mittentes uoces suas procidunt  ante thronum coram Agno , et uniuersa multitudo sanctorum confidentium pro nobis orationem assumit. Precatur Moyses in conspectu Domini Dei sui, et orans pro populo suo rogat, ut memor sit iuramenti, quod habuit ad Abraham, et Isaac, et Iacob, et placatus est Dominus. Sed tu, mitissima uirgo, roga Filium tuum, ut memor sit federis sempiterni, quod firmauit uerbum in carne de te sumpta, quod pepigit uerbum in sanguinis effusione, quod sigillauit indissolubili chirographo in sacramentis redemptionis nostre. Qui ergo sub tua protectione confugimus, assume orationem ad iudicem nostrum, Filium tuum, ut tu salus, que salutem nostram proficiendo inchoasti, intercedendo perficias. Amen.





[DE CORPORE DOMINI.]





MONITUM IN OPUSCULUM SEQUENS.

In maioris Augustiniani conuentus codice num. 19 sequens tractatus eum ostentat titulum: Incipit quidam tractatus beati Bernardi De corpore Domini, atque in fine: Explicit liber beati Bernardi De corpore domini. Fides sit penes codicem, in quo notatu dignum est meditationes diui Bernardi nomine euulgatas ad decimum quartum caput se tantum extendere, iisque finire uerbis: Quantoque Deum plus amabit, tanto propius uidebit, quem cernere finis est sine fine. Edit. uero sic habent: Tanto propius uidebit, quem cernere cupit. etc. Idem codex ministrat mihi librum Isidori Hispalensis. De norma uiuendi, longe auctiorem sub titulo: Formula honeste uite, sed de his alias.



TRACTATUS DE CORPORE DOMINI



 702 10 Misericordias dei recolentes, gratias agamus ei qui per uiscera misericordie sue uisitauit nos, Oriens ex alto . Nam si, quod absit, ingrati exstiterimus ei qui propter se fecit nos, et propter sese redemit nos, tanquam serui inutiles proiiciemur de domo, et uelut infructuosa arbor euellemur de terra sanctorum. Abhorrentes ergo omnem ingratitudinem, quia filii gratie sumus, uideamus caritatem supereffluentem, misericordiam superabundantem quam quotidie peccatoribus exhibet illa maiestas. Putatis quod semel uenerit ad uos Deus, quod et reliquerit uos, quod semel uisitauerit terram, et ultra non respexerit eam? Nunquid abbreuiata est manus Dei, aut uirtus eius infirmata est, aut oblitus est misereri Deus, ut qui  semel innotuit, nunc iam ex toto recesserit. Nequaquam. Ecce ego, inquit, uobiscum sum usque ad consummationem seculi . ueritas est que loquitur, et ueirtatem ueritatem loquitur, nec te fallit, o homo, qui multum te diligit, nec a te falli uult. Hoc totum pro te facit.

Ipse nobiscum uult permanere, ut nos cum eo simus, imo non sumus, ita ut nobis uere dicere possit: Tanto tempore uobiscum sum, et non cognouistis me: Philippe, etc. . Ideo dicit: Filii hominum, usquequo graui corde, ut quid diligitis uanitatem, et queritis mendacium?  Ecce quotidie uenit ad nos ipse humilis apparens, nec reputamus eum; quotidie descendit de sinu  Patris super altare in manibus sacerdotis, et nescimus eum; quotidie humiliat se, sicut quando a regalibus sedibus uenit in uterum uirginis, et nos obdurati non consideramus; o homo, credis hunc esse Filium Dei? Utique credo et confiteor. Et quomodo non totus deficis, non totus expauescis, non totus contremiscis, quando ille quem tremunt angeli, et omnis celicus ordo adorat, quotidie se abiiciat, pro te terra et cinere. Suspectum te habeo ne uoce solummodo confitearis, quod in corde non habes, et operibus contradicis? Etenim, si non credis, iam iudicatus es; si uero credis ut dicis, et ita irreuerenter agis, ad tam magnificum sacramentum stultus es, superbissimus es, et inuenitur iniquitas tua ad odium.  Ipse enim dicit: Qui manducat carnem meam et bibit meum sanguinem, in me manet, et ego in eo.  Quomodo in eo manes quem iniquis operibus in honoras, et prauis moribus exacerbas, qui uere sanctus est, et in eo non nisi sanctum manere potest? Aut quomodo manet in te superbo, qui non nisi super humilem et quietum requiescit?  Si ergo non manet in te, non manducas carnem eius, nec eius sanguinem bibis; si autem non manducas, saluari omnino non potes, ipso dicente: Nisi manducaueritis carnem filii hominis, et biberitis eius sanguinem, non habebitis uitam in uobis. 

uis ergo manducare carnem Filii hominis ut habeas uitam eternam: ut dignus sis, recollige ea  que pro te passus est, et assidua recordatione memorie tue commenda passiones anime, et corporis necessitates, reuolue per singula omnia usque ad mortem Crucis: sic exhibo suo exemplo et imitatione, corpus et animam tuam, hostiam uiuentem, sanctam, sibi placentem, ut te totum exhibeas ei sacrificium acceptabile in odorem suauitatis, sicut ipse se totum in tua redemptione expendit. Ultimo uero, crede firmiter, absque omni mentis scrupulo sanctum panem, et sanctum uinum super altare secundum formam sancte Ecclesie uerum suum effici corpus et sanguinem in manu sacerdotis, et digna cum reuerentia sume ipsum cum timore sancto, conscientia bona, caritate pura, et  fide non ficta. Recolens quod sicut sanctis apostolis apparuit in uera carne, ita et modo se nobis ostendit in sancto pane, et sicut ipsi intuitu carnis sue tantum eius carnem uidebant, sed Deum credebant oculis spiritualibus contemplantes, sic et nos uidentes panem et uinum credamus esse eius corpus et sanguinem et uiuum esse et uerum.

Ideo enim, ideo apparuit diuina benignitas, ut homo humilis appareat gloriosus in diuinitate. Scimus enim quod cum apparuerit, ei similes erimus, et uidebimus eum sicuti est per gloriam suam que plenissima, sufficientissima, et abundantissima est eternaliter in omnibus qui diligunt eum in ueritate. Ipsi soli honor et gloria in Spiritu sancto. Amen.





TRACTATUS CANTANDI GRADUALE. Graduali Cisterciensi prologi instar premissus.
[HOMMEY Supplementum Patrum, I, p. 27.]

 702 11 Sicut notatores Antiphonariorum premuniuimus, ita et eos qui gradualia notaturi sunt, premunimus et hos et illos obsecramus, et obtestamur, ne notulas coniunctas disiungant, uel coniungant disiunctas; ut sicut in cantu ita et in modo proferendi, quantum ad pausationes pertinet, et distinctiones, seruetur identitas. Eas autem solas litteras dici et esse finales, que tam depositionis plagalium quam eleuationis authentorum plenitudine fulciuntur, id est, sub quatuor et supra se septem uoces habent. Primam habes D graue, et ultimam C. acutum. Preter has, et eas solas que naturaliter interiacent, nullam supra. uel infra inuenies, cui non desit, uel plenitudo depositionis, uel eleuationis perfectio.

Ut autem de singulis reddaris certior, seras primum  modum, uidelicet protum, qui primum tonum continet, et secundum, duas habere finales D graue, et A acutum. Illis ergo cantibus huius manerie qui supra quintam habent tonum, necessaria finalis est. D graue quod supra quintam naturaliter et habet tonum. Illis uero qui supra quintam non tonum, sed semitonum habent, propria finalis est A acutum, quod ibidem non tonum, sed semitonum habet. Eis quoque, qui duobus tonis sub finali descendunt, similiter necessarium est. Hac igitur proprietate diligenter considerata non miraberis eos cantus qui terminari solebant in D per B notatos esse naturaliter in A acuto, neque hoc imitari superfluum aut fastidiosum tibi uidebitur.

Secundus modus, uidelicet deuterus, qui tertium  tonum continet et quartum, duas habet similiter finales E graue et B quadratum; quartum uidelicet prima illorum cantuum huius manerie propria ac necessaria finalis est, qui sub sexta habent semitonum. Altera uero illis cantibus proprie habet seruire, qui sub sexta non semitonum, sed tonum habent, et illis etiam qui finali tribus tonis descendunt. Nota quod multe authentice ecclesie inter quas esse, arbitror, Ambianensium Morinorumque ecclesias, sicut in introitibus, ita et psalmos habent in postcommunionibus. Licet autem paucos introitus, multas postcommuniones apud eos inuenire potes. Qui in B quadrato tantum terminari possunt, hi nullo modo cantum Psalmi tertii uel quarti toni recipere  possunt, cum psalmi illorum tonorum supra quartam habeant, et B quadratum supra quartam habeat non tonum, sed semitonum. Nos etiam sicut et illi, multos habemus introitus qui naturaliter terminari habent in B quadratum ubique nimirum supra  quartam habentes semitonum; sed quia ibi non possunt recipere psalmum qui supra quartam habet, ut diximus, tonum; ideo transferuntur ad inferiorem finalem per B rot. Propter hoc, cantus Psalmorum tertii et quarti toni ita mutatos inuenies, ut utrique finali seruire habeant.

Tertius modus, uidelicet tritus, qui quintum tonum continet et sextum, duas similiter habet finales F graue et C acutum illis qui ibidem non semitonum, sed tonum habent. Sed quia nullum introitum habemus qui in C terminari possit, ideo in quinto tono cantum Psalmi mutatum inuenies, licet utrique finali aptari non possit.

Quartus uero modus, id est tetradus, qui septimum tonum continet et octauum, unam tantum habet  finalem G cantum Psalmi septimi toni in metro tantum mutatum inuenies, quia ibi facit pausationem suam, ubi incipere non potest, quod nulli cantui licet. In illis enim litteris tantum cantus pausare potest, in quibus habet incipere; et in illis maxime que frequentius, et competentius cantuum usurpant principia.

Superflua insuper differentiarum multiplicitate exclusa, unam tantum quisque tonus differentiam retinet et illam solam que in finalibus desinens, suam, uel in se, uel in metro, maneriam certificat. Propter hoc in octauo tono illa differentia retenta est, que, reflexa usque ad D graue, per F redit ad finalem G: per hoc enim in finali alterius manerie terminari non potest.

 Cum autem differentie sex tonorum in propriis finalibus desinant, duorum tantum, id est, tertii et quinti tonorum differentie in suis finalibus non desinebant, et ideo adeo conuenienter assignari poterant aliis tonis, sicut et illis. He ad normam redacte sunt, et in propriis terminantur finalibus. Preterea sunt quedam responsoria, uidelicet, Christus factus est; Ecce sacerdos; Exiit sermo, et consimilia, quorum copiosa est multitudo.

In his responsorium est sexti toni, uersus uero quinti; cum longe competentius suo responsorio uersum subiungeres, si eiusdem toni esset cum eo, sicut est in aliis responsoriis ipsius Gradualis. In responsorio etiam quod sexti toni est, uitium oppositionis  est: quia progressio plagalis, compositio uero authentica est; quod fieri non licet: propter hoc ipsa responsoria ad quintum tonum satis competenter redacta reperies. Licet ergo huiusmodi emendationes usui contrarie uideantur quia tamen  usui preualet natura, non tantum tibi displiceat usus immutatio, quantum placeat obseruate nature integritas, ut qui in regula uiuendi dispensationem  admittere noluisti, in regulis canendi falsitates aut uitia non dispenses, que magis resecari debent quam dispensari.





TONALE S. BERNARDI.
Scriptores ecclesiastici de musica, sacra potissimum, publica luce donati a Martino GERBERTO, S. Blasii in Silua Nigra abbate. Typis San-Blasianis 1784, 4o, tom. II, pag. 265.





MONITUM.

Ex ms. San-Blasiano sec. XIII edimus Tonale, prout ibi habetur anonymum, ab Homeyo autem in Supplemento Patrum S. Bernardo Clare-uallensi tribuitur. Certe si non ipsi Bernardo, cuidam saltem ex correctoribus cantus ac antiphonarii Cisterciensis sub ductu S. Bernardi tribui potest. uid. etiam Mabillonii admonitio in S. Bernardi tractatum De correctione Antiphonarii ab ipso uulgatum t. II Opp. eiusdem, p. 691.



702 12 INCIPIT TONALE.


 Discipulus. Quid est tonus

Magister. Regula, naturam et formam cantuum regularium determinans.

D. In quo natura, in quo forma cognoscitur.

M. Natura consistit in dispositione: forma in compositione et progressione.

D. Quid dispositionem, quid progressionem, quid uero uocas compositionem?

M. Dispositio est tonorum et semitoniorum directa ordinatio secundum naturalem litterarum positionem. Progressio uero est eleuatio et depositio. Compositio autem consistit in leuitate et grauitate, in extensione et reflexione, in uariis anfractibus multisque diuerticulorum uarietatibus. Cognoscis ergo naturam cantus, si cognoueris cuius dispositionis  sit, uel cuius manerie: Cognoscis formam, cognito utrum authentice uel plagaliter progrediatur siue componatur.

D. Quot sunt manerie?

M. Quatuor.

D. Quomodo inter se differunt?

M. Prima est, que a finali ascendit per tonum et semitonium, et descendit per tonum. Secunda, que a finali ascendit per semitonium et tonum, et descendit per tonum. Tertia, que a finali ascendit per duos tonos, et descendit per semitonium. Quarta, que a finali ascendit per duos tonos, et descendit per tonum.

D. Quid uocas finalem?

M. Finales sunt littere terminatiue cantuum.

 D. Quot finales singule habent manerie?

M. Prima duas: D. et a. Secunda duas: E. et [Figure: [Musical Notation] 2Kb] quadrum. Tertia duas: F. et c. Quarta unam tantum, scilicet G.

D. Utrum tot toni sunt, quot manerie?

M. Quatuor sunt manerie, sed octo sunt toni, qui sub maneriis continentur. Quorum impares, uidelicet  primus, tertius, quintus et septimus authentici uocantur, ut pote qui maioris sunt dignitatis. Pares uero, uidelicet secundus, quartus, sextus et octauus tonus. quia indigniores sunt, plagales uocantur. Continet autem unaqueque maneria unum authentum, et plagalem eius. Prima primum et secundum, secunda tertium et quartum, tertia quintum et sextum, quarta septimum et octauum.

D. Que differentia est inter authentos et plagales?

M. Authentus potest ascendere ultra litteram, que sexta est a finali: plagalis non. Plagalis potest descendere plusquam una uoce sub finali, authentus non.

D. Quot uocibus superat authentus plagalem in  eleuatione, et superatur ab ipso in depositione?

M. Tribus.

D. Quot ergo uocum est cantus?

M. Decem.

D. Quare?

M. Quia secundum dispositionem tonorum et semitoniorum, quam habent musici, nullus cantus fieri potest in decem uocibus uel citra, qui notari non possit sed undecim uocum cantus fieri potest, qui notari non potest. Ideo non est necesse, ut usque ad incertitudinem illam infra uel supra cantus exeat.

D. Cuiusmodi est dispositio quam habent musici?

M. Prime et quarte et septime littere altrinsecus  tonum attribuunt, secunde et quinte inferius tonum, et supra semitonium, tertie et sexte econuerso, uidelicet supra tonum, et inferius semitonium, non pretermittentes quandoque b. rotundum pro asperitate tritoni.

D. De illis cantibus quero, qui non ascendunt ultra sextam, nec descendunt subter primam sub  finali, utrum authenti sint, an plagales?

M. Quidam eorum sunt authenti, quidam plagales.

D. Que inter illos est distinctio?

M. Hi non per progressionem, sed per compositionis distinguuntur considerationem. Quilibet enim cantus huius diminute et contracte progressionis, si in quinta inceperit, aut eam frequentans in ea pausauerit, uel incipiens in finali ad eam saltum fecerit, authentus est; excipe in tertio tono sextam pro quinta. Quicunque autem cantus quartam non excesserit, sine dubio plagalis est. Quod si eam quandoque excesserit, sed se infra statim retraxerit, moras et circumflexiones suas sub ea faciens, iterum plagalis est; nisi constet, alicuius authenti  propriam inesse compositionem.

D. Que sunt ille proprie compositiones?

M. Inspice neugma primi toni, et propriam ipsius compositionem in neugmate reperies, quam nisi hec antiphona Lex per Moysen, et multe consimiles haberent, omnino plagales essent. Similiter est in ceteris authentis. Iterum quilibet cantus huius diminute progressionis, si in principio sui a finali ad quartam ascenderit per diatessaron plenarie formatum, et inde cito ad finalem rediens in ea pausauerit, plagalis est. Hoc determino propter quedam principia septimi toni, que licet per diatessaron ascendant, ipsum tamen reflectunt, et mox ad quintam prosiliunt. Per hanc regulam hec antiphona: Petrus Apostolus, plagalis est; licet authenti  sui propriam uideatur habere compositionem.

D. Restat ut insinues, quis cantus sit regularis.

M. Ut eum tibi propria et conuertibili descriptione comprehendam: cantus regularis est, qui sibi perfecte consonans suam in se maneriam certificat.

D. Expositione indiget breuis quidem, sed obscura definitio.

M. Ille cantus perfecte sibi consonat, in quo nec inconueniens est progressio, nec progressioni siue dispositioni dissimilis est compositio, nec compositionem dissoluit oppositio.

D. Da exemplum de singulis.

M. In illo cantu est inconueniens progressio, in  quo authentice eleuationi plagalis subiungitur depositio. Qui nimirum inconsulte progrediens, metasque debitas utrobique transgrediens, humano capiti caudam subiungit equinam. Huius neuo uitii decolarata sunt hec responsoria; Sancte Paule, Cornelius, et plures alii cantus, circa quos ut ingrediamur sine macula, operati sumus iustitiam. Inconuenienter etiam cantus ille progreditur, qui nimis contractam habet eleuationem; sicut enim sunt mete, ultra quas non debet ascendere, ita sunt littere, ad quas eum necesse est ascendere. De omni namque authento certum est, quod necesse est eum ascendere ad quintam. Plagalis autem eleuari debet usque ad quartam, uel ad minus usque ad litteram illam, in qua incipit suum Seculorum.  Assume enim hanc antiphonam: Clamaui, secundum quod canitur in quarto tono; qua finita, si eius Seculorum inceperis, ridiculosum et dissonantem saltum facies. Illa siquidem antiphona non ascendit ultra F. graue, Seculorum autem incipit in a. acuto. Propter hoc prolixiorem dedimus ascensum quibusdam antiphonis in hoc uitiosis, scilicet: Dele Domine, Omnis terra, Si iniquitates, et consimilibus.

D. Procede, ut ea que sequuntur similis illuminet euidentia.

M. In illo cantu progressioni reclamat compositio, qui ubique authenticam habens compositionem, plagalem alicubi descensum interserit; sicut erat: Deus omnium, Sint lumbi, et multa alia, tam antiphone  quam responsoria. Sunt alii cantus, in quibus progressioni compositio consentit, sed dissentit a dispositione, quia secundum naturalem dispositionem litterarum unius sunt manerie, sed secundum compositionis similitudinem sub alia uidentur et dicuntur contineri maneria, sicut Benedicta tu, et multe consimiles antiphone, que apud fere omnes hoc laborant uitio, quia secundum naturalem dipositionem prime sunt manerie, et tamen propter similitudinem compositionis dicuntur et creduntur esse secunde. Illius uero cantus compositio oppositione dissoluitur, qui in partibus suis dissimiliter compositus est, ita ut in una parte sui cuiusdam toni, in altera alterius toni esse uideatur, sicut erat:  Beata Cecilia, uidentes Ioseph, et Dedisti, Domine.

D. Qui sunt, qui suam in se maneriam non certificant?

M. Qui ita cuiuslibet manerie carent proprietate, ut in diuersarum finalibus maneriarum pariter terminari possint, et diuersorum esse tonorum. De numero quorum erant: Ecce sacerdos magnus, et multi alii cantus septimi toni: uisita nos, et multi octaui toni: Nazareus uocabitur, et plures quinti toni: Miserere mei Deus, et plures sexti toni.

D. Illas maneriarum proprietates mihi uellem exprimi, quibus cantus innixi, diuersis non possunt fluctuare finalibus.

 M. Qui cantus uitiose composuerunt, uel bene compositos male notando uel cantando postmodum deprauauerunt, si has, quas requiris, cognouissent proprietates, non tot cantuum emersissent improprietates. Ut ergo ad interrogata breuiter respondeam, in nullo prima uel secunda maneria debet pretermittere semitonium, quod finali uicinius est, quin alicubi uel semel inueniatur, et sic finales illarum maneriarum alternari non possunt. Similiter omnes cantus quinti toni debent habere sub finali uel sub quinta semitonium, uel supra sextam tonum: omnes uero cantus sexti toni exigunt sub finali uel sub quinta semitonium. Omnes autem cantus septimi toni debent habere sub quarta semitonium, et preter hoc uel sub finali tonum, uel supra  sextam semitonum: cuius plagalis semitonium sub quarta et tonum exigit sub finali.

D. Premissis que ad notitiam tonorum uidentur necessaria, ad faciendam doctrinam de singulis potes commodius accedere.

M. Tuis questionibus prout potui compendiose respondi: ceteris, si quas habes, eadem responsurus diligentia.


Discipulus

Quid est primus tonus?

M. Regula authentum prime manerie determinans.

D. Que est illa?

M. Quilibet cantus regularis authentice eleuatus uel compositus, terminatus in D. uel in a. authentus  est prime manerie. Que sit autem authentica eleuatio uel compositio, superius dictum est.

D. Quid si cantus aliquis authentice eleuetur, non tamen authenticam sed plagalem habeat compositionem?

M. Hunc sibi uetusta uendicat irregularitas, sicut a nouitate usus nostri ita et a presenti disputatione penitus alienum.

 D. Quot differentias habet?

M. Exclusis multiplicium, que ab aliis canuntur superfluitatibus, differentie tres quibusdam uidentur necessarie. Prima, que maturis et grauibus; secunda, que leuibus et acutis; tertia, que mediocribus habeat subseruire principiis. Quorumdam tamen importunitate minus discrete breuitatem emulantium, relicta ea que grauibus principiis proprie conuenit, et in primo tono canitur scilicet [Figure: [Musical Notation] 3Kb] A - men reliquis duabus in hoc tono utimur, quas subiecta docet formula. Nam tertiam differentiam, que illi antiphone, scilicet Nos qui uiuimus adaptatur, magis uoluntas quam ratio retinuit. Cum  enim illam abiecerint, que non solum adeo propria sed et leuior et usitatior est, qua ratione hanc in uno tantum psalmo retinuerunt? Utinam tamen uel hac sola in primo tono contenti fuissent, cum primi toni proprietatem exprimat, et alii tono seruire non possit. Nam de reliquis duabus differentiis neutrum uerum est.
[Figure: [Musical Notation] 64Kb]

Glo - ri - a se - cu - lo - rum a - men. A. Pri - mum que ri - te reg - num De - i. A. A - ue Ma - ri - a. A. Mu - li - e - res. A. Ec - ce no - men. A. An - ge - li Do - mi - ni. A. ue - nit lu - men. A. Ad - iu - to - ri - um A. Spe - ci - o - sus. A. Chri-sti uir - go. A. I - sti sunt. A. Bi- du - o ui - uens. A. O quan tus lu - ctus. A. Eu - ge ser - ue. A. In me- di - o. A. Cum sub - le uas - set. Glo - ri - a se - cu - lo - rum a - men. A. ui - di Do - mi - num. A. Ec - ce ue - re. A. A - per - tis. Glo - ri - a Pa - tri et Fi - li - o et Spi - ri - tu - i san - cto. A. Nos qui ui - ui - mus. Glo - ri - a se - cu - lo - rum a - men.


 Discipulus.

Quid est secundus tonus?

M. Regula plagalem prime manerie determinans.

 D. Que est illa?

M. Quilibet cantus regularis plagaliter depositus uel compositus, finem faciens in D. uel in a. plagalis,  est prime manerie. Que autem sit plagalis depositio uel compositio, superius dictum est.

D. Quot differentias habet

 M. Unam tantum, omnibus ipsius principiis satis commode seruientem: ut patet in sequentibus:
[Figure: [Musical Notation] 25Kb]

Glo - ri - a. se - cu - lo - rum a - men. A. Se - cun - dum au - tem si - mi - le est hu - ic. A. I - sti sunt san - cti. A. O sa -pi - en - ti -a. In u - ni - uer - sa ter - ra. A. In om - nem ter - ram. Glo - ri - a Pa - tri et Fi -li - o et Spi - ri -tu -i san - cto.


 Discipulus.

Quid est tertius tonus?

M. Regula authentum secunde manerie determinans.

D. Que est illa?

M. Quilibet cantus regularis authentice eleuatus  uel compositus terminatus in E. uel in [Figure: [Musical Notation] 2Kb] authentus est secunde manerie.

D. Quot differentias habet?

M. Duas, alteram inferioribus, alteram superioribus principiis satis commode deputatas: ut docet subiecta formula.
[Figure: [Musical Notation] 30Kb]

Glo - ri - a. se - cu - lo - rum a - men. A. Ter - ti - a di - es est quo hec fa - cta sunt. A. Cum for - tis ar - ma - tus. A. Ni - gra sum. A. Ma - los ma - le. A. Quo - ni - am. A. Do - mi - ne. A. Glo - ri - a. se - cu - lo - rum a - men. A. Qui de ter - ra est. Glo - ri - a Pa - tri et Fi - li -o est Spi - ri - tu - i san - cto.


 Discipulus.

Quid est quartus tonus?

M. Regula plagalem secunde manerie determinans.

D. Que est illa?

M. Quilibet cantus regularis plagaliter depositus  uel compositus, finem faciens in E. uel [Figure: [Musical Notation] 2Kb] , plagalis est secunde manerie.

D. Quot differentias habet?

M. Duas, unam principiis cantuum mature incedentium, alteram reliquis omnibus congruentem: ut subiecta docet descriptio.
[Figure: [Musical Notation] 39Kb]

Glo - ri -a. se - cu - lo - rum a - men. A. Quar - ta ui - gi - li - a ue - nit ad e - os. A. Lau - da - bo A. Nos sci - en - tes. A. Rubum quem ui -  de - rat. A. Ste - tit An - ge - lus. A. I - ste cog - no - uit. Glo - ri - a. se - cu - lo - rum a - men. A. O - cu - li me - i. A. In pro - le ma - tris. A. Ni - si di - li gen - ter. A. In do - mum. Glo - ri - a Pa - tri et Fi - li - et Spi - ri tu - i san - cto.


 Discipulus.

Quid est quintus tonus?

M. Regula authentum tertie manerie determinans.

D. Que est illa?

M. Quilibet cantus regularis authentice eleuatus  uel compositus, terminatus in F. uel in C. authentus est tertie manerie.

D. Quot differentias habet?

M. Unam solummodo, omnibus ipsius principiis congruentem ut inferius ostenditur.
[Figure: [Musical Notation] 25Kb]

Glo - ri - a. se - cu - lo - rum a - men. A. Quin - que pru - den - tes in - tra - ue - runt ad nu - pti - as. A. Con - fi - te - bor Do - mi - no. A. In con - spe - ctu an - ge - lo - rum. A. In so - le po - suit. Glo - ri - a Pa - tri et Fi - lio et Spi - ri - tu - i san - - cto.


 Discipulus.

Quid est sextus tonus?

M. Regula plagalem tertie manerie determinans.

D. Qaue est illa?

M. Quilibet cantus regularis plagaliter depositus  uel compositus, finem faciens in F. uel in C. plagalis est tertie manerie.

D. Quot differentias habet?

M. Unam, uniuersis eius principiis arridentem, ut subiecta formula declarat.
[Figure: [Musical Notation] 25Kb]

Glo - ri - a. se - cu - lo - rum a - men. A. Sex - ta ho - ra se - dit su - per pu - te - um. A. O ad - mi - ra - bi - le com - mer - ci - um. A. Be - ne - di - ctus Do - mi - nus. Glo - ri - a Pa - tri et Fi - li - o et Spi - ri - tu - i san - cto.


 Discipulus.

Quid est septimus tonus?

 M. Regula authentum quarte manerie determinans.

 D. Que est illa?

M. Quilibet cantus regularis authentice eleuatus uel compositus, terminatus in G. authentus est quarte manerie.

D. Quot differentias habet?

 M. Duas, alteram seruientem principiis, que in quinta fiunt, uel ad ipsam saliunt: alteram congruentem principiis, que a finali per quosdam gradus ad quintam ascendunt, ut patet inferius.
[Figure: [Musical Notation] 39Kb]

Glo - ri - a se - cu - lo - rum a - men. A. Sep - tem sunt spi - ri - tus an - te thro - num De - i. A. Omnes sitien - tes. ue - te - rem ho - mi - nem. A. Ar - gen - tum. A. ui - uit Do - mi - nus. Glo - ri - a se - cu - lo - rum a - men. A. Di - xe - runt dis - ci - pu - li. A. le - ru - sa - lem. A. Be - ne - di - cta - tu. Glo - ri - a Pa - tri et Fi - li - o et Spi - ri - tui san - cto.


 Discipulus.

Quid est octauus tonus?

M. Regula plagalem quarte manerie determinans.

D. Que est illa?

M. Quilibet cantus regularis plagaliter depositus  uel compositus, terminatus in G. plagalis est quarte manerie.

D. Quot differentias habet?

M. Duas, alteram seruientem principiis cantuum in quarta a finali incipientium: alteram ceteris ipsius omnibus principiis deputatam: ut subiecta docent.
[Figure: [Musical Notation] 40Kb]

Glo - ri - a. se - cu - lo - rum a - men. A. O - cto sunt bea - ti - tu - di - nes. A. Scri - ptum est. A. Nu - pti - e. A. Ad - o - ra - te Do - mi - num. A. Dum me - di - um. A. Glo - ri - a se - cu - lo - rum a - men. A. Ec - ce an - cil - la. A. Do - mi - nus di - xit. A. De pro - fun - dis. A. In e - ter - num. Glo - ri - a Pa - tri et Fi - li - o et Spi - ri - tu - i san - cto.

 D. Memini te dixisse superius de duabus differentiis primi toni, quod proprietatem sui modi non exprimunt, et alii tono possunt aptari. Supra posite  differentie reliquorum modorum suntne obsecro proprie?

M. Quedam illarum sunt proprie et competenter  inuente, sicut differentia secundi toni, et prima differentia quarti, que eiusdem toni sunt cum suis antiphonis. Sed differentie tertii toni in secundo tono canuntur, et longe competentius cantibus secundi toni possunt aptari, quam cantibus tertii, cum in eisdem finalibus habeant terminari. Differentia uero quinti in quarto tono canitur, et differentia septimi itidem in secundo. Differentie autem sexti et octaui toni suorum modorum proprietates non exprimunt. Unde a peripateticis musicorum omnes he uitiose reputantur; debet enim differentia illius modi esse, cui attribuitur, ut eiusdem modi sit differentia et antiphona, et in eodem modo psalmus canatur. Intellexisti hec omnia?

D. Intellexi utique, et uerissimum esse uidetur,  quod dicis. Est enim mysterium absconditum a seculis, et est mirabile sacramentum, quod non licet homini loqui, quod differentie tertii toni et septimi canuntur in secundo tono, et differentia quinti in quarto.

M. In hoc profecto peccauit inuentio, uel inuentionem corrupit obliuio.

D. Miror similiter de uersibus responsoriorum, quod in eisdem finalibus cum suis responsoriis terminari non habeant, et alterius toni esse conuincantur, preter uersus sexti et octaui toni.

 M. Ad hoc solet dici, quia si de cantu uersiculi per se iudicetur, uere alterius modi est: sed de ipso non debet iudicari sine illa parte responsorii, que resumitur, ut sit unus cantus uersiculi et repetitionis, sicut in responsoriis multe sunt clausule, que si per se iudicarentur, et male composite et alterius modi inuenirentur. Proinde sicut unus cantus est totum responsorium, licet ex diuersis clausulis constet, que diuersorum sunt modorum: ita unus cantus est uersiculi et repetitionis, ex hoc et illo compositus. Propter hoc repetitio responsorii debet concordare uersiculo, et secundum litteraturam et secundum modulationem.

D. Lubrica in fallor est hec sententia, quoddamque uidetur subterfugium, solido carens ueritatis.  Ceterum iam de tuo sensu loquens, de metris, de differentiis, et uersiculis quid sentias, profer in medium.

M, Quod queris, non est presentis negotii, cum prohibente sancto Cisterciensi capitulo, nec in Guidonis Antiphonario quidquam mutari iam liceat. Quere tamen musicam Guidonis Augensis, quam scribit ad sanctissimum magistrum suum domnum Guillelmum primum Rieuallis abbatem. Ibi de talibus sufficienter doceri poteris.




uolume back matter






ORDO RERUM QUAE IN HAC uOLUMINIS PRIMI PARTE PRIORI CONTINENTUR.


S. BERNARDUS ABBAS CLARAE-uALLENSIS.


PRAEFATIO GENERALIS.
    § I.---De uariis S. Bernardi Operum editionibus, ubi nouissime huius editionis tum cause et rationes, tum commoda utilitatesque explicantur. 15
    § II.---De Bernardi sanctitate, doctrina et auctoritate in Ecclesia. 25
    § III.---De Bernardi profectu in emendandis moribus clericorum, monachorum et laicorum. 29
    § Iu.---De schismate Anacleti per sanctum Bernardum compresso. 33
    § u.---De erroribus Petri Abelardi et Gilberti Porretani a sancto Bernardo refutatis. 41
    § uI.---De Henricianis et aliis hereticis a sancto Bernardo repressis. 47
    § uII.---De expeditionis sacre predicatione per S. Bernardum facta eiusque infelici successu. 53
    CHRONOLOGIA BERNARDINA. 57

S. BERNARDI OPERUM TOMUS PRIMUS.---EPISTOLAE.
    EPIST. I.---Ad Robertum nepotem suum, qui de ordine Cisterciensi transierat ad Cluniacensem.---Robertum consanguineum, qui uel horrore strictioris regule, seu uite laxioris illecebra, uel etiam blanditiis et subdolis aliorum susurris inductus a Cisterciensibus ad Cluniacenses transierat, mira caritate et affectu plus quam paterno reuocat. 67
    EPIST. II.---Ad Fulconem puerum qui postea fuit Lingonensis archidiaconus.---Fulconem canonicum regularem, quem auunculus blanditiis et promissis ad seculum retraxerat, grauiter et serio monet, ut potius Deo quam auunculo obediat et adhereat. 79
    EPIST. III.---Ad canonicos regulares de Aildi curte.---Laudibus suis se terreri magis, quam demulceri. Deinde quosdam ex canonicis S. Augustini a se susceptos, non esse impediendos. 87
     EPIST. Iu.---Ad Arnoldum abbatem Morimundi.---Arnoldum abbatem, temere relicto monasterio, peregrinantem, ad monasterii curam reuocat, fratrum scandala et gregis pericula exponens. 89
    EPIST. u.---Ad Adam monachum.---Dehortatur, ne Arnoldo abbati Morimundi adhereat, nec se peregrinationis, aut potius uagationis eius socium prebeat. 91
    EPIST. uI.---Ad Brunonem Coloniensem.---Monachos quosdam abbatis Morimundi uagabundos opera Brunoni reduci cupit ad monasterium. 92
    EPIST. uII.---Ad Adam monachum.---Adamum ut ad monasterium uel nunc tandem, abbate mortuo, redeat, hortatur: ostendit, in tali causa, nullum fuisse obedientie uinculum. Demum respondet, cur aliorum Ordinum religiosos recipiat. 93
    EPIST. uIII.---Ad Brunonem Coloniensem electum.---Bernardus a Brunone consultus de acceptando episcopatu Coloniensi, ita respondet, ut suspensum eum teneat, imo terreat mole tanti muneris, monens per orationes consulere Deum. 105
    EPIST. IX.---Ad eumdem iam archiepiscopum Coloniensem.---Brunonem recens creatum archiepiscopum Coloniensem ad timorem inducit 107
    EPIST. X.---Ad eumdem.---Brunonem ad iustum corripiendi zelum excitat. 108
    EPIST. XI.---Ad Guigonem priorem et ceteros Cartusie maioris religiosos.---De uere et sincere caritatis lege, signis, effectis gradibus, perfectione Patrie reseruata, multa pie disserit. 108
    EPIST. XII.---Ad eosdem.---Orationibus eorum se commendat. 115
    EPIST. XIII.---Ad Dominum papam Honorium.---Alberici electionem ad episcopatum Catalaunensem ratam haberi petit. 116
    EPIST. XIu.---Ad eumdem Honorium papam.---Causam ecclesie Diuionensis, summo pontifici commendat 117
     EPIST. Xu.---Ad Haimericum cancellarium.---Unde supra. 118
    EPIST. XuI.---Ad Petrum presbyterum cardinalem.---Unde supra. 119
    EPIST. XuII.---Ad Petrum diaconum cardinalem.---Excusat se quod uocatus non uenerit, de scriptis postulatis respondet. 119
    EPIST. XuIII.---Ad eumdem.---Opinionem sanctitatis a se amoliri nititur, et promittit se quos scripserat libellos communicaturum. 120
    EPIST. XIX.---Ad eumdem.---Commendat Remenses legatos. 122
    EPIST. XX.---Ad Haimericum cancellarium.---Unde supra. 123
    EPIST. XXI.---Ad Mattheum legatum.---Excusat se perbelle, quod uocatus ad negotia tractanda, non accesserit. 123
    EPIST. XXII.---Ad Humbaldum Lugdunensem archiepiscopum et legatum.---Causam episcopi Meldensis commendat. 124
    EPIST. XXIII.---Ad Attonem Trencensem episcopum.---Attonem episcopum, qui in morbo mortem cogitans, omnia sua distribuerat in pauperes, restitutum ualetudini solatur, et laudat. 125
    EPIST. XXIu.---Ad magistrum Gillebertum uniuersalem, episcopum Londoniensem.---Laudat Gillebertum, quod, factus episcopus, paupertatem colat. 128
    EPIST. XXu.---Ad Hugonem Rothomagensem archiepiscopum.---Hortatur Hugonem, ut apud suos Rothomagenses patiens simul ac pacificus esse studeat; zelum quoque discretione moderetur. 129
    EPIST. XXuI.---Ad Guidonem Lausannensem episcopum. 130
    EPIST. XXuII.---Ad Ardutionem Gebennensem eletum.---Monet ut electionem suam diuine gratie tribuat, eique sedulo deinceps cooperari studeat. 130
    EPIST. XXuIII.---Ad eumdem iam episcopum.---Interim hortatur ut dignitatem, quam sine meritis precedentibus obtinuit, saltem subsequentibus ornet. 131
    EPIST. XXIX.---Ad Stephanum Metensem episcopum.---Congratulatur Stephano de pace Ecclesie reddita, idque nonnisi unius Dei beneficio tribuendum. 132
    EPIST. XXX.---Ad Alberonem primicerium Metensem.---Negotium quoddam, quod Albero urgebat, ex Dei beneplacito perficiendum monet, non tam requirens datum, quam fructum. 132
    EPIST. XXXI.---Ad Hugonem comitem Campanie, militem Templi factum.---Hugoni gratulatur ob susceptam militiam sacram, et beneficiorum memoriam promittit. 135
    EPIST. XXXII.---Ad Abbatem Sancti-Nicasii Remensis.---Abbatem ob discessum et transitum Drogonis monachi ad aliud monasterium, consolatur et ad patientiam hortatur. 136
    EPIST. XXXIII.---Ad Hugonem Pontiniacensem abbatem.---Planius mentem suam prescribit de susceptione Drogonis, et omnem a se sinistram suspicionem depellit. 138
    EPIST. XXXIu.---Ad Drogonem monachum.---Congratulatur Drogoni, quod ad strictiorem obseruantiam transierit; hortaturque ad perseuerantiam. 139
    EPIST. XXXu.---Ad magistrum Hugonem Farsitum.---Humberti cuiusdam causam ei commendat, monetque ut in sententia quadam erronea corrigi non erubescat. 141
    EPIST. XXXuI.---Ad eumdem.---Respondet litteris Hugonis, suadetque ut ab impugnanda episcopi iam defuncti sententia desistat. 142
    EPIST. XXXuII.---Ad Theobaldum comitem Campanie.---Miratur se in causa Humberti iusta et equa petentem pati repulsum: monetque ut intuitu supremi iudicis misero non neget opem et misericordiam. 143
    EPIST. XXXuIII.---Ad eumdem.---Unde supra. 145
    EPIST. XXXIX.---Ad eumdem.---Diuersorum causas Theobaldo commendat. Denique ut erga episcopos, concilii causa in eius ciuitate constitutos, honorifice et reuerenter se gerat, hortatur. 146
    EPIST. XL.---Ad eumdem.---Pauperem religiosum Theobaldo commendat. 147
    EPIST. XLI.---Ad eumdem.---Senem religiosum commendat. 148
    EPIST. XLII.---Ad Henricum Senonensem archiepiscopum.---Hec epistola potius Iusti tractatus nomen et locum merebatur: itaque e sede sua submotam ad tomum secundum inter tractatus remisimus, cum hoc titulo: De moribus et officio episcoporum epistola 42 seu tractatus, ad Henricum Senonensem archiepiscopum. 148
    EPIST. XLIII.---Ad eumdem Henricum.---Scribit pro libertate ecclesie Molismensis. 148
     EPIST. XLIu---Ad eumdem.---Unde supra. 148
    EPIST. XLu.---Ad Ludouicum regem Francorum.---Cistercienses Ludouicum regem, Parisiensi episcopo infestum ac iniurium, grauiter ac libere redarguunt, causam illius apud pontificem Romanum acturi, si rex a male ceptis non destiterit. 149
    EPIST. XLuI.---Ad dominum papam HonoriumXI---Unde supra---Conqueruntur apud Pontificem, quod relaxatione interdicti subreptitie obtenta, Rex Gallie iam pridem pronus ad pacem, factus sit obstinatior. 153
    EPIST. XLuII.---Ad eumdem ex persona Gaufridi Carnotensis episcopi---Exponit Pontifici causam episcopi Parisiensis a rege Ludouico inique oppressi, qui interdicto ab episcopis Gallicanis compulsus restitutionem promiserat. sed absolutione ab Honorio obtenta contumacior factus non prestitit. 153
    EPIST. XLuIII.---Ad Haimericum cancellarium.---Unde supra, et contra obtrectatores. Querelas in se factas diluit, et solitudinis sitentrique facultatem precatur. 154
    EPIST. XLIX.---Ad dominum papam Honorium.---Pro Henrico Senonensi archiepiscopo. 157
    EPIST. L.---Ad eumdem.---Unde supra.---Postulat ut archiepiscopo liceat ad sedem apostolicam appellare. 158
    EPIST. LI.---Ad Haimericum cancellarium.---Unde supra. 158
    EPIST. LII.---Ad eumdem.---Episcopum Carnotensem non affectasse profectionem Ierosolymitanam. Causis et negotiis publicis absolui se rogat. 159
    EPIST. LIII.---Ad eumdem.---Duos religiosos, et in his seipsum Haimerico representat. 159
    EPIST. LIu.---Ad eumdem.---uiuianum abbatem commendat, monetque de cura anime serio gerende. 160
    EPIST. Lu.---Ad Gaufridum Carnotensem episcopum.---Monachum quemdam reclusum desertorem instituti, sed iam resipiscentem, a Gaufrido suspici et iuuari postulat. 160
    EPIST. LuI.---Ad eumdem.---De peregrinatione Ierosolymitana Norberti se incertum esse. Sententie eiusdem de Antichristo se non assentire. Causam quoque Humberti commendat. 162
    EPIST. LuII.---Ad eumdem.---Per minora uota non debere impediri maiora bona. uidetur hoc, ni fallor, scribere in causa monachi, de quo supra epistola Lu. 163
    EPIST. LuIII.---Ad Ebalum Catalaunensem episcopum.---Hortatur Ebalum, ut monasterio seu ecclesie omnium sanctorum uirum idoneum prefici curet. 165
    EPIST. LIX.---Ad Guilencum Lingonensem episcopum.---Hortatur ut res quasdam ecclesie S. Stephani Diuionensis, per obitum Garnerii uacantes, ad tollendam scandalis et calumniis ansam, eidem ecclesie cedat. 166
    EPIST. LX.---Ad eumdem.---Supplicat pro ecclesia Molismensi. 167
    EPIST. LXI.---Ad Ricuinum Tullensem episcopum.---Hominem qui penitentiam subiturus, iussu episcopi Tullensis uenerat, ad eumdem remittit curandum. 167
    EPIST. LXII.---Ad Henricum uirdunensem episcopum.---Feminam multis obstrictam peccatis, sed iam penitentem commendat episcopo. 168
    EPIST. LXIII.---Ad eumdem.---Purgat se de facto temerario, cuius insimulatus fuerat; eius notitiam cupit: Guidonem eidem commendat. 168
    EPIST. LXIu.---Ad Alexandrum Lincolniensem episcopum.---Philippus uolens proficisci Ierosolymam, ad Claram-uallem forte diuertens, illic manere decreuit. Alexandri ad hoc consensum requirit. Negotium cum creditoribus Philippi illi commendat. Denique hortatur eumdem ne glorie mandane nimium fidat. 169
    EPIST. LXu.---Ad Aluisum abbatem Aquiscincti.---Laudat in Aluiso paternam erga Goduinum mansuetudinem. De admissione se excusat, et ueniam precatur. 170
    EPIST. LXuI.---Ad Gaufridum abbatem Sancti- Medardi.---Operam eius requirit in reconciliando sibi abbate Aluiso; solatur eumdem in tribulationibus. 173
    EPIST. LXuII---Ad monachos Flauiacenses.---Susceptionem B. Monachi tuetur, tanquam de ignoto sibi hactenus monasterio, et iustas ob causas discedentis. 175
    EPIST. LXuIII.---Ad eosdem.---Unde supra. 176
    EPIST. LXIX.---Ad Guidonem abbatem de Tribus Fontibus.---Guidonem, qui incuria ministrantium in consecratione calicis errauerat, ob defectum uini, instruit. 179
    EPIST. LXX.---Ad eumdem.---Docet qualis misericordia in pastore esse debeat, monetque ut sententiam in monachum transgressorem latam retractet. 182
    EPIST. LXXI.---Ad monachos eiusdem loci.---Se distulisse hactenus uisitationem, non incuria, sed exspectatione opportunitatis; de Rogerii abbatis obitu eos consolatur. 183
     EPIST. LXXII.---Ad Rainaldum Fusniacensem abbatem.---Ostendit quam sit alienus alaudibus. Iugum Christi leue esse. Patris nomen detrectat, Frater uocari contentus. 184
    EPIST. LXXIII.---Ad eumdem.---Rainaldum de commisso sibi prelationis munere nimis anxium et querulum instruit; monetque opem et solatium suis potius impendendum quam ab eis requirendum. 187
    EPIST. LXXIu.---Ad eumdem.---Optauerat Bernardus Rainaldum molestis abstinere querimoniis; nunc iubet de rebus eius se reddi certiorem. 188
    EPIST. LXXu.---Ad Artaldum Prulliacensem abbatem.---Dissuadet monasterii conditionem in Hispania. 189
    EPIST. LXXuI.---Ad abbatem canonicorum S. Petri De Monte.---Quid agendum cum uero qui, post diuturnam in domo et habitu religioso conuersationem, ad seculum et secundas nuptias transierat. 190
    EPIST. LXXuII.---Ad Magistrum Hugonem de S. uictore.--- 190
    EPIST. LXXuIII.---Ad Sugerium abbatem Sancti Dionysii.---Laudat Sugerium, misso fastu et externo splendore, ad modestie et religiose discipline curam inopinato conuersum. Clericum aule potius, quam Dei ministerio deditum acriter perstringit. 191
    EPIST. LXXIX.---Ad abbatem Lucam.---Feminarum contubernium fugiendum monet. Et quid de fratre in crimen lapso faciendum. 199
    EPIST. LXXX.---Ad Guidonem abbatem Molismensem.---Consolatur afflictum ex graui iniuria: uindictam uero misericordia temperandam. 201
    EPIST. LXXXI.---Ad Gerardum abbatem Pultariensem.---Purgat se aduersus iniquam criminationem. 202
    EPIST. LXXXII.---Ad abbatem Sancti Ioannis Carnotensis.---Abdicationem cure pastoralis, et peregrinationem Ierosolymitanam dissuadet. 202
    EPIST. LXXXIII.---Ad Simonem abbatem Sancti Nicolai.---Eum in persecutione solatur. Pios conatus non semper habere optatos successus. Prelato arctioris discipline studioso quid agendum cum subditis. 204
    EPIST. LXXXIu.---Ad eumdem.---Monachum erroneum remittit, sed reducem lenius et mitius tractari suadet. 205
    EPIST. LXXXu.---Ad eumdem Guillelmum.---Suauiter perstringit Guillelmum, conquerentem sibi a Bernardo paribus amoris officiis non responderi. 206
    EPIST. LXXXuI.---Ad eumdem.---Monachum fugitiuum dure increpatum et increpandum remittit. Ipsi uero Guillelmo, mutationem aut uitam priuatam meditanti, perseuerare suadet. 210
    EPIST. LXXXuII.---Ad Ogerium canonicum regularem.---Improbat abdicationem cure pastoralis, etsi pie quietis amore factam. Instruit nichilominus, quomodo deinceps priuatus in cenobio uiuere debeat. 211
    EPIST. LXXXuIII.---Ad eumdem.---Se multis occupationibus impeditum, hactenus non potuisse uotis eius satisfacere: cogique etiam modo parcius scribere. Opusculum quoddam suum edi in publicum uetat, nisi recognitum. 217
    EPIST. LXXXIX.---Ad eumdem.---Scriptionis breuitatem excusat pretextu sacri temporis, cui potius silentium competat: item professionis et ruditatis, ut docendi munus usurpare non audeat. 220
    EPIST. XC.---Ad eumdem.---Amori sincero non opus esse prolixis litteris, aut multis uerbis: seque a ualetudine propemodum desperata conualescere. 221
    EPIST. XCI.---Ad abbates Suessione congregatos.---Abbates excitat ad strenue curandum negotium, cuius causa conuenerunt. Studium profectus serio commendat: nil morandum, si tepidi quidam et dissoluti forsan detrectent et obmurmurent. 222
    EPIST. XCII.---Ad Henricum regem Anglorum.---Monachis a se missis ad construendum monasterium, regis fauorem postulat. 224
    EPIST. XCIII.---Ad Henricum Wintoniensem episcopum---Officiose eum salutat. 225
    EPIST. XCIu.---Ad abbatem cuiusdam monasterii Eboracensis, unde exierat prior cum aliquantis fratribus. 226
    EPIST. XCu.---Ad Turstinum archiepiscopum Eboracensem.---Charitatem et beneficentiam eius erga religiosos laudat. 228
    EPIST. XCuI.---Ad Richardum Fontanensem abbatem et socios eius, qui de alio ordine ad Cisterciensem transierant.---Laudat eos ob renouationem religiose discipline. 229
    EPIST. XCuII.---Ad ducem Conradum.---Dehortatur eum a bello comiti Gebennensi inferendo, ne contra se  ultorem Deum prouocet. 229
    EPIST. XCuIII.---De Machabeis, sed ad quem scripta sit ignoratur.---Respondet ad questionem, cur ex iustis antique legis, solis Machabeis Ecclesia diem festum decreuerit. 230
    EPIST. XCIX.---Ad monachum quemdam.---Ob monachi cuiusdam a suo cenobio discessum anxius, eiusdem litteris sinistra se suspicione liberatum scribit. 234
    EPIST. C.---Ad episcopum quemdam.---Eius erga religiosos pauperes fauorem et beneficentiam laudat. 235
    EPIST. CI.---Ad religiosos.---Monachum qui sine licentia discesserat, redeuntem benigne suscipi postulat. 236
    EPIST. CII.---Ad quemdem abbatem.---Monachi cuiusdam dyscoli emendationem omni modo tentandam; sed incorrigibilem eiiciendum, ne plures eius consortio deprauentur. 236
    EPIST. CIII---Ad fratrem Willelmi monachi Clare-uallensis.---Insigni paupertatis religiose commendatione preuia, perstringit in eo nimium in res terrenas affectum, cum damno pauperum, imo suo ipsius coniunctum, ut qui mallet sua morti, quam amori Christi cedere. 237
    EPIST. CIu.---Ad magistrum Gualterum de Caluo-Monte.---Hortatur eum ad fugam seculi, monens potiorem esse causam Christi, et anime, quam parentum. 238
    EPIST. Cu.---Ad Romanum Romane curie subdiaconum.---uite religiose propositum urget, mortis memoriam inculcans. 240
    EPIST. CuI.---Ad magistrum Henricum Murdach.---Ad capessendum religiose uite statum excitat, eius delicias breuiter insinuans. 241
    EPIST. CuII.---Ad Thomam prepositum de Beuerla.---Thomas iste Ordini Cistercienci in Clara-ualle sese deuouerat: procrastinantem Bernardus hortatur ad uota persoluenda. At surdo cantatum sequens docebit epistola, ubi infelicem Thome exitum commemorat. In hac uero tota salutis economia profundissime describitur. 242
    EPIST. CuIII.---Ad Thomam de Sancto-Audomaro, post transgressionem promissionis sue ueniendi ad conuersionem.---Hunc relictis studiis religionem ingredi hortatur, proposito Thome de Beuerla exitu infelici. 249
    EPIST. CIX.---Ad illustrem iuuenem Gaufridum de Perrona, et socios eius.---Nobiles iuuenes ob religiose uite propositum predicat et ad perseuerantiam hortatur. 251
    EPIST. CX.---Ad parentes eiusdem Gaufridi consolatoria.---Non esse cur filium religiosum tanquam perditum lugeant, uel etiam cur delictualo metuant. 253
    EPIST. CXI.---Ex persona Elie monachi ad parentes suos.---Hortatur eos ne se Deo seruire uolentem impedire aut retrahere conentur: indignum id fore et frustraneum. 253
    EPIST. CXII.---Ad Gaufridum Lexouiensem.---Dolet eum deserto religionis proposito rediisse ad seculum; et ad resipiscentiam hortatur. 255
    EPIST. CXIII.---Ad Sophiam uirginem.---Eam predicat ob spretam mundi gloriam: et expositis religiosarum uirginum elogiis, priuilegiis, premiis ac ornamentis ad perseuerantiam hortatur. 256
    EPIST. CXIu.---Ad alteram sanctimonialem.---Que sub habitu religioso animum gesserat mundo deditum, eam iam resipiscentem predicat, et ne gratiam negligat, hortatur. 259
    EPIST. CXu.---Ad aliam sanctimonialem de monasterio Sancte-Marie Trecensis.---Dissuadet ei eremum, quam temere et imprudentes appetebat. 261
    EPIST. CXuI.---Ad Ermengardem quondam comitissam Britannie.---Affectum sui cordis, et uim religiose dilectionis suauiter et familiariter insinuat. 262
    EPIST. CXuII.---Ad eamdem.---Laudat eius in diuino seruitio alacritatem, suumque illius uidende desiderium indicat. 263
    EPIST. CXuIII.---Ad Beatricem nobilem et religiosam matronam.---Officiosam eius caritatem et sollicitudinem commendat. 263
    EPIST. CXIX.---Ad Ducem et Ducissam Lotharingie.---Gratias agit pro condonatis hactenus uectigalibus, sed caueri cupit, ne gratia principum opera ministrorum interuertatur. 264
    EPIST. CXX.---Ad Ducissam Lotharingie.---Pro beneficiis oblatis gratias agit, et ab iniquo bello eam deterret. 265
    EPIST. CXXI.---Ad Ducissam Burgundie.---Offensam Hugoni placare nititur, et assensum in coniugium quoddam ab ea exposcit. 266
    EPIST. CXXII.---Hildeberti Turonensis archiepiscopi ad Bernardum abbatem.---Bernardi fama nominis et sanctitatis permotus, familiaritatem eius exposcit. 266
    EPIST. CXXIII.---Rescriptum abbatis Bernardi ad Hildebertum  Turonensem archiepiscopum.---Laudes laudibus rependit. 267
    EPIST. CXXIu.---Ad eumdem Hildebertum qui nondum receperat Dominum Innocentium papam.---Hortatur ut Innocentium, in Gallia ob schisma Petri Leonis exsulem, uti legitimum pontificem agnoscat. 268
    EPIST. CXXu.---Ad magistrum Gaufridum de Loratorio.---Operam eius requirit in asserendo pontificatu Innocentii aduersus schisma Petri Leonis. 269
    EPIST. CXXuI.---Ad episcopos Aquitanie contra Gerardum Engolismensem.---Causam Innocentii ut legitimi pontificis, egregie tuetur aduersus Gerardum Engolismensem, schismatici partes agentem, cuius mores depingit, et subterfugia eludit. 270
    EPIST. CXXuII.---Ad Guillelmum comitem Pictauorum, ducem Aquitanie ex persona Hugonis ducis Burgundie.---Guillelmum, antipape Anacleto fauentem, hortatur ad Innocentium uerum pontificem recipiendum. 281
    EPIST. CXXuIII.---Ad eumdem.---Serio eum hortatur de reducendis ad Ecclesiam clericis quos expulerat. 282
    EPIST. CXXIX.---Ad Ianuenses.---Pacem quam aliquando coram conciliauerat, constanter retinendam et tuendam hortatur. 283
    EPIST. CXXX.---Ad Pisanos.---Pisanos laudat ob studium et fauorem erga Innocentium papam, qui, Roma per antipapam Anacletum occupata, exsul Pisas concesserat. 285
    EPIST. CXXXI.---Ad Mediolanenses.---Cum Mediolanenses Innocentio reconciliati, tamen titubare in officio et obedientia uiderentur, eos ad retinendam constantiam incitat recentia Romane Ecclesie erga illos beneficia memorans. 286
    EPIST. CXXXII.---Ad clerum Mediolanensem.---Gratulatur clero Mediolanensi, cuius opera ciuitas, relicto schismate Anacleti, ad unitatem Ecclesie redierat. 287
    EPIST. CXXXIII.---Ad uniuersos ciues Mediolanensium.---Inuitatus ad componendam pacem, letatur ad hoc opus suam operam requiri. 288
    EPIST. CXXXIu.---Ad nouitios apud Mediolanum conuersos.---Nouitiis Mediolanensibus gratulatur de conuersione, seque peracto concilio illos inuisurum spondet. 289
    EPIST. CXXXu.---Ad Petrum Papiensem episcopum.---Delatas sibi laudes in Deum refundit. Episcopum ab operibus misericordie laudat. 289
    EPIST. CXXXuI.---Ad Innocentium papam.---Dalfinum, de illatis iniuriis satisfacere paratum, mitius tractari cupit. 290
    EPIST. CXXXuII.---Ad Imperatricem Romanam.---Mediolanenses non ante receptos in gratiam a pontifice, quam ipsi Lotharium imperatorem reciperent. Hinc eos clementie imperatricis commendat. 291
    EPIST. CXXXuIII.---Ad Henricum regem Anglorum.---A rege suppetias petit pro Innocentio papa. 292
    EPIST. CXXXIX.---Ad Lotharium imperatorem.---Excitat imperatorem ad reprimendos schismaticos. Causam cuiusdam ecclesie apud Tullum site commendat. 293
    EPIST. CXL.---Ad eumdem.---Pisanos pontificis studiosos apud Lotharium commendat. 295
    EPIST. CXLI.---Ad Humbertum abbatem Igniacensem.---Grauiter eum perstringit, ob munus prelationis inconsulto ac temere dimissum. 296
    EPIST. CXLII.---Ad monachos Alpenses.---Monachos Alpenses, qui se sub ordine Cisterciensi Clare uallensibus aggregauerant, commendat et consolatur de absentia patris ad altiorem gradum assumpti. Hinc de nouo abbate eligendo eos monet. 297
    EPIST. CXLIII.---Ad suos Clare-uallenses.---Diurnam sui absentiam excusat, sibi non minus, imo magis grauem, quam suis. Interim breuiter eos officii admonet. 298
    EPIST. CXLIu.---Ad eosdem.---Molestiam longioris absentie sue a dilecta Clara-ualle, et tenerrimum erga filios suos affectum ac desiderium exprimit. Solatium nichilominus suum in tantis pro Ecclesia laboribus indicat. 300
    EPIST. CXLu.---Ad abbates Cistercii congregatos.---Hos laborum et dolorum suorum conscios esse desiderat, excusans forte hoc pacto absentiam suam. Optat sane non peregre, sed inter suos mori. 302
    EPIST. CXLuI.---Ad Burchardum Balernensem abbatem.---Gaudet suos in eo formando labores non esse irritos: felicem tamen successum uni Deo tribuendum. 303
    EPIST. CXLuII.---Ad Petrum abbatem Cluniacensem.---Petrus Bernardum, peregre inter uarios et difficiles pro Ecclesia labores agentem, misso Gebuino archidiacono Trecensi consolatus fuerat. Eius itaque beneuolum animum suauissime recolit, et feliciorem exstincto iam schismate  Ecclesie statum predicat. 304
    EPIST. CXLuIII.---Ad eumdem.---Paucis Petro respondet, plura in aliam occasionem reseruans. 305
    EPIST. CXLIX.---Ad eumdem.---Monet ut a monasterio sancti Bertini tam operose sibi uindicando desistat. 306
    EPIST. CL.---Ad dominum papam Innocentium.---Laudat pontificem ex uariis recte factis, eiusque zelum excitat aduersus ambitionem Philippi, qui modis illegitimis sedem Turonensem inuadere tentabat. 306
    EPIST. CLI.---Ad Philippum Turonensis ecclesie inuasorem.---Grauem animi sui dolorem exprimit super Philippo, Turonensis ecclesie presulatum indebitis modis ambiente. 310
    EPIST. CLII.---Ad dominum papam Innocentium, pro Trecensi episcopo.---Insolentiam clericorum nutriri ignauia episcoporum: Trecensem uero ob clericos correptos grauari. 311
    EPIST. CLIII.---Ad Bernardum de Portis, de Ordine Cartusiensi.---Petenti expositionem in Cantica Salomonis, pretendit tenuitatem suam, tanto scilicet operi, et aliorum exspectationi imparem. 312
    EPIST. CLIu.---Ad eumdem.---Non licuisse per negotia stare promissioni de inuisendis Cartusiensibus. Mittit petitos sermones in Cantica. 313
    EPIST. CLu.---Ad Dominum papam Innocentium pro eodem quando electus est.---Bernardum de Portis, in Lombardia destinatum episcopum, dignum quidem eo honore, sed tali loco minus idoneum; ideoque alteri conuenientius reseruandum. 314
    EPIST. CLuI.---Ad eumdem, pro clericis Aurelianensibus. 314
    EPIST. CLuII.---Ad Haimericum, pro eisdem. 315
    EPIST. CLuIII.---Ad dominum papam Innocentium, super interfectione magistri Thome, Prioris Sancti-uictoris Parisiensis. 315
    EPIST. CLXIX.---Ad eumdem, in persona Stephani Parisiensis episcopi.---Unde supra. 319
    EPIST. CLX.---Ad Haimericum cancellarium, in persone eiusdem episcopi.---Unde supra. 320
    EPIST. CLXI.---Ad dominum papam Innocentium.---Aduersus auctores cedis Archembaldi, subdecani Aurelianensis. 320
    EPIST. CLXII.---Ad Haimerium cancellarium de eodem. 321
    EPIST. CLXIII.---Ad Ioannem Cremensem cardinalem presbyterum de eodem. 321
    EPIST. CLXIu.---Actio cause Lingonensis ecclesie ad dominum papam Innocentium.---Conqueritur Bernardus, quod subdole et contra datam fidem tentata sit electio episcopi Ecclesie Lingonensis. 322
    EPIST. CLXu.---Ad Falconem decanum, et Guidonem thesaurarium Lugdunensis Ecclesie.---Unde supra. 325
    EPIST. CLXuI.---Ad dominum papam Innocentium.---Unde supra 326
    EPIST. CLXuII.---Ad eumdem.---Pro eodem negotio. 327
    EPIST. CLXuIII.---Ad episcopos et cardinales Romane curie.---Unde supra. 327
    EPIST. CLXIX.---Ad dominum papam Innocentium.---Cur clericos Ecclesie Lingonensis uocatos detinuerit; et quibus munus eligendi committendum. 328
    EPIST. CLXX.---Ad Lodouicum Iuniorem regem Francorum.---Electionem Godefridi Prioris sui in episcopum Lingonensem, cui Rex aduersari uisus est, uindicare nititur. 329
    EPIST. CLXXI.---Ad dominum papam Innocentium.---Pro Falcone Lugdunensi archiepiscopo electo. 331
    EPIST. CLXXII.---Ad eumdem in persona Godefridi Lingonensis episcopi.---Eiusdem cum superiore argumenti. 332
    EPIST. CLXXIII.---Ad ipsum Falconem.---Religiosorum quorumdam causam commendat. 332
    EPIST. CLXXIu.---Ad canonicos Lugdunenses, de conceptione S. Marie.---Conceptionis festum nouum esse; nullo niti legitimo fundamento: ceterum non fuisse instituendum inconsulta sede apostolica cui sententiam suam subiicit. 332
    EPIST. CLXXu.---Ad Patriarcham Ierosolymorum.---Preuentus eius litteris familiariter respondet, et milites Templi commendat. 336
    EPIST. CLXXuI.---Ad dominum papam Innocentium, ex persona Alberonis Treuerensis archiepiscopi.---Suum erga Innocentium, citramontaneque Ecclesie studium et obedientiam declarat. 337
    EPIST. CLXXuII.---Ad eumdem in persona eiusdem.---Queritur impositum sibi pastorale munus; sed in exsequendis que sui sunt muneris, impediri emulatione aliorum,  non sine ipsius culpa Pontificis. 338
    EPIST. CLXXuIII.---Ad dominum papam Innocentium pro Alberone Treuerensi archiepiscopo.---Queritur peruersos quosdam et Ecclesie perniciosos homines in exsequendis prauis consiliis pontificiali auctoritate muniri: alios interim presules, zelum Dei habentes, destitui et contemni. 339
    EPIST. CLXXIX.---Ad eumdem pro eodem.---Causam Alberonis archiepiscopi Treuerensis agit aduersus abbatem Sancti-Maximini et monachos rebelles et contumaces. 342
    EPIST. CLXXX.---Ad eumdem pro eodem.---Iterum commendat pontifici negotium archiepiscopi Treuerensis, ut sententiam, subreptitie obtentam, preuia meliore cause cognitione, reuocet. 343
    EPIST. CLXXXI.---Ad Haimericum cancellarium.---Profitetur se beneficiis imparem, nonnisi uoluntatis affectu gratum se esse posse. 344
    EPIST. CLXXXII.---Ad Henricum Senonensem archiepiscopum.---Hunc acriter perstringit, utpote durum, ut qui archidiaconum non recte deposuisset; et ad equa postulata ac pacis consilia difficilem. 344
    EPIST. CLXXXIII.---Ad Conradum regem Romanorum.---Reuerentiam Sedis apostolice ei commendat. 345
    EPIST. CLXXXIu.---Ad dominum papam Innocentium.---Non posse mitti quos Pontifex petierat monachos. 345
    EPIST. CLXXXu.---Ad Eustachium occupatorem ualentine sedis.---Hortatur ut memor etatis sue, et mortis imminentis, diuinique iudicii, resipiscat, nec prauis adulatorum consiliis pareat. 346
    EPIST. CLXXXuI.---Ad Simonem filium Castellani Cameracensis.---Eius tutele ualcellenses monachos commendat, patris donationem ab eo ratam haberi rogans. 348
    EPIST. CLXXXuII.---Ad episcopos Senonas conuocatos, contra Petrum Abelardum.---Excitat episcopos ad causam religionis contra Abelardum strenue agendam. 349
    EPIST. CLXXXuIII.---Ad episcopos et cardinales curie, de eodem.---Monet ad uigilandum aduersus Petri Abelardi errores. 351
    EPIST. CLXXXIX.---Ad dominum papam Innocentium, de eodem.---Animi dolorem indicat ob errores Abelardi post schisma statim exsurgentes, quibus Pontificem, occurrere monet. 354
    EPIST. CXC.---Ad Innocentium pontificem, de erroribus quibusdam Petri Abelardi. 357
    EPIST. CXCI.---Ad Innocentium ex persona domini archiepiscopi Remensis, etc.---Abelardum, uana scientie opinione tumidum, et de fauore curie Romane gloriantem, auctoritate Pontificia mature reprimendum. 357
    EPIST. CXCII.---Ad magistrum Guidonem de Castello.---Monet eum ita diligere ac fouere Abelardum, ut tamen errores eius non foueat. 358
    EPIST. CXCIII.---Ad magistrum Iuonem cardinalem, de eodem.---Indignum esse ut Abelardus in Romana curia fautores inueniat. 359
    EPIST. CXCIu.---Rescriptum domini Innocentii contra hereses Petri Abelardi. 359
    EPIST. CXCu.---Ad episcopum Constantiensem.---Monet ut Arnaldum de Brixia, Italia et Gallia pulsum, et iam apud ipsum delitescentem expellat, aut potius ad cauenda maiora damna uinctum teneat 361
    EPIST. CXCuI.---Ad Guidonem legatum, de eodem.---Cauendam ei familiaritem Arnaldi de Brixia, ne sub eius auctoritate securius errores suos disseminet. 363
    EPIST. CXCuII.---Ad Petrum Bisuntinum decanum.---Increpat eum ob iniurias abbati Chari-Loci illatas. 364
    EPIST. CXCuIII.---Ad dominum papam Innocentium.---Guidonem a ui et iniuriis oppressoris uindicari rogat. Nihil eque decere summum Ecclesie Presulem ac zelum iustitie. 365
    EPIST. CXCIX.---Ad eumdem.---Unde supra. Rogat sententiam pro Religiosis inique oppressis latam confirmari, nec ulterius aures preberi calumniis. 367
    EPIST. CC.---Ad magistrum Ulcerium Andegauensem episcopum, pro graui querela que erat inter ipsum et abbatissam Fontis-Ebraldi. 367
    EPIST. CCI.---Ad Balduinum abbatem Reatini monasterii.---Hortatur ut strenue incumbat officio suo: huc uero requirit uerbum predicationis, exemplum operis, et precipue studium orationis. 369
    EPIST. CCII.---Ad clerum Senonensem.---Electionem noui Presulis non inconsulte et precipitanter instituendam. 370
    EPIST. CCIII.---Ad Attonem episcopum et clerum Trecensem.---Monet ut Ansellum clericum Trecensem ab armis et coniugio reuocent. 371
    EPIST. CCIu.---Ad abbatem Sancti-Albani.---Suum erga eum affectum aperit: mutuum uero conspectum, si  presens uita non permittat, future reseruari. 372
    EPIST. CCu.---Ad episcopum Roffensem.---Durius se litteris eius, sed circa culpam, perstringi. 372
    EPIST. CCuI.---Ad Reginam Ierosolymorum.---Commendat quemdam consanguineum suum, et paucis monet Reginam ita uiuere, ut regnet perpetuo. 373
    EPIST. CCuII.---Ad Rogerium regem Sicilie.---Hortatur ut se pauperibus Religiosis benignum et beneficum exhibeat. 374
    EPIST. CCuIII.---Ad eumdem.---Desideratus a Rege, mittit ex suis, quos ut uiscera sue benigne suscipiet foueri rogat. 375
    EPIST. CCIX.---Ad eumdem.---Predicat regiam eius munificentiam in suscipiendis Religiosis a se missis. 375
    EPIST. CCX.---Ad dominum papam Innocentium.---Remensem presulum Pontifici commendat. 376
    EPIST. CCXI.---Ad eumdem.---Causam Cantuariensis archiepiscopi, necnon Londinensis episcopi commendat. 376
    EPIST. CCXII.---Ad eumdem.---Causam Salamenticensis episcopi pathetice agit apud Pontificem, insignem eius humilitatem commendans. 377
    EPIST. CCXIII.---Ad eumdem.---Expostulat cum Pontifice, quod reconciliatio Petri Pisani, opera sua et auctoritate ipsius Pape facta, irritetur. 378
    EPIST. CCXIu.---Ad eumdem.---Episcopum Cameracensem et abbatem Godescalcum commendat. 378
    EPIST. CCXu.---Ad eumdem.---Pro episcopo et decano Autissiodorensi. 379
    EPIST. CCXuI.---Ad eumdem.---Comitem Radulfum, qui repudiata uxore sua aliam duxerat, patronos in curia reperire queritur. 379
    EPIST. CCXuII.---Ad eumdem.---Theobaldum causa iustitie et fidelitatis erga Sedem apostolicam, premi queritur: sed ad iniqua compulsum ope Pontificis expediri rogat. 380
    EPIST. CCXuIII.---Ad eumdem excusatoria et nouissima.---Solita se apud Innocentium gratia excidisse animaduertens, causas offense occasione testamenti Iuonis cardinalis natus modeste diluit. 381
    EPIST. CCXIX.---Ad tres episcopos curie, Albericum Ostiensem, Stephanum Prenestinum, Igmarum Tusculanum, et Gerardum cancellarium.---Pro interdicto quod erat in terra Regis propter archiepiscopum Bituricensem. 382
    EPIST. CCXX.---Ad Ludouicum regem Francorum.---Iniquam regis postulationem in causa Radulfi reiicit, monens eumdem non premere innocentes, et irritare contra se Regem supremum. 385
    EPIST. CCXXI.---Ad eumdem.---Unde supra.---Grauiter Ludouicum regem arguit, quod, prauis consiliis adherescens, pacis consilia respuat. Se quidem hactenus regii nominis studiosum, deinceps solius ueritatis patronum, necnon malefactorum eius testem fore. 386
    EPIST. CCXXII.---Ad Ioslenum Suessionensem episcopum, et Sugerium abbatem Sancti-Dionysii.---Queritur apud eos, ut Regis consiliarios, de iniquis eius contra Theobaldum molitionibus, contra pactum et pacem initam. 387
    EPIST. CCXXIII.---Ad Ioslenum episcopum Suessionensem.---Satisfacit episcopo, cuius litteris prefixa talis erat salutatio, »Salutem in Domino, et non spiritum blasphemie.« Requirit nichilominus in eo maiorem zelum ad uindicandas Christi et Ecclesie iniurias. 390
    EPIST. CCXXIu.---Ad Stephanum Prenestinum episcopum.---Malefacta Ludouici regis et iniurias in Ecclesiam, episcopos, aliosque exponit. 391
    EPIST. CCXXu.---Ad dominum episcopum Suessionensem.---Hortatur ad studium pacis. 394
    EPIST. CCXXuI.---Ad Ludouicum regem Francorum.---Bernardus et Hugo queruntur de pertinacia regis in male ceptis: irritos esse suos in concilianda pace labores non sine regni eius exitio dolent. 394
    EPIST. CCXXuII.---Ad episcopum Suessionensem.---Opem episcopi perquam sollicite et ardenter implorat. 396
    EPIST. CCXXuIII.---Ad Petrum Cluniacensem abbatem, conquerentem quod ei non rescriberet. 396
    EPIST.---CCXXIX.---Petri uenerabilis ad Bernardum abbatem.---Bernardi litteris humanissime respondet, simulque causas dissensionum inter Cluniacenses et Cistercienses exponit. 398
    EPIST. CCXXX.---Ad tres episcopos Ostiensem, Tusculanum, Prenestinum.---Monet illos officii, ut a Christi grege in episcopatu Metensi lupos arceant. 417
    EPIST. CCXXXI.---Ad eosdem pro abbate Latiniacensi.---Innocentiam abbatis asserit ac tuetur, et capita accusationum in eum producta diluit. Denique zelum discipline  religiose in ipsis requirit. 417
    EPIST. CCXXXII.---Ad eosdem.---Contra abbatem Sancti-Theofredi. 419
    EPIST. CCXXIII.---Ad abbatem Ioannem de Busaio, qui abbatiam reliquerat, et abierat in solitudinem.---Blande eum reuocat a solitudine, ad quam, de misso monasterii regimine, se contulerat. 420
    EPIST. CCXXXIu.---Ad Herbertum abbatem Sancti-Stephani Diuionensis.---Temerarie scriptionis culpam Ioanni condonari rogat. 421
    EPIST. CCXXXu.---Ad dominum papam Celestinum, pro intruso Eboracensi.---Auctoritatem sedis apostolice aduersus infamem et simoniacum Eboracensis Ecclesie inuasorem implorat. 422
    EPIST. CCXXXuI.---Ad totam curiam Romanam.---Unde supra. 424
    EPIST. CCXXXuII.---Ad totam curiam Romanam, quando elegerunt abbatem Sancti-Anastasii in papam Eugenium.---Miratur Bernardum abbatem Sancti-Anastasii, abstractum ab otio et solitudine, ad totius Ecclesie curam rapi: timetque hominem, quieti assuetum, et rebus gerendis minus exercitatum, tanto oneri haud parem fore: unde fideli cardinalium ope eum subleuari rogat. 425
    EPIST. CCXXXuIII.---Ad dominum papam Eugenium prima.---Bernardus Eugenio, recens in Pontificem assumpto, gratulatur ac condolet: ipsum ad munus apostolicum fortiter obeundum animat, ut concepte de se multorum exspectationi respondeat. 427
    EPIST. CCXXXIX.---Ad eumdem.---Depositionem Guillelmi Eboracensis urget apud Pontificem, cui soli ea potestas competat. 431
    EPIST. CCXL.---Ad eumdem, de Eboracensi intruso.---Laudat zelum Eugenii. Porro eum nunc ostendi uult in deponendo Eboracensi, illam sedem fraudulenter occupante. 432
    EPIST. CCXLI.---Ad Hildefonsum comitem Sancti-Aegidii, de Henrico heretico.---Henricum, Petri Brusii heretici successorem, eiusque impia dogmata, et impura facinora describit, pungens Comitem, quod talem in sua ditione sineret impune grassari. 434
    EPIST. CCXLII.---Ad Tolosanos post reditum suum.---Sollicite fugiendos, imo. et fugandos hereticos. Exercendam hospitalitatem. Nec quosuis predicatores admittendos. 436
    EPIST. CCXLIII.---Ad Romanos, quando recesserunt a domino papa Eugenio.---Romani; Arnaldo heretico factionem inflammante, antique Reipublice ac libertatis formam restituere nitebantur, sola sacrorum cura Pontifici relicta. Itaque uectigalia Pontificum sibi uindicant, iubentes Pontificem decimis, et oblationibus tantum more prisco contentum uiuere. Hinc nata rebellio, et in Eugenium acrius concitata. Cuius occasione Bernardus aspere, sed iuste increpat Romanos tam iniquos in Pontificem, cuius iniuria in sanctos et omnes Catholicos redundet, non euasura Dei uindictam, nisi mox resipiscant. 437
    EPIST. CCXLIu---Ad Conradum regem Romanorum.---Hortatur regem ad defensionem auctoritatis pontificie aduersus rebelles Romanos. 440
    EPIST. CCXLu.---Ad dominum papam pro Aurelianensi episcopo.---Gaudet ob zelum pontificis in causa Aurelianensis episcopi, etc. 442
    EPIST. CCXLuI.---Ad eumdem pro eodem, quando predictus Aurelianensis depositus est.---Aurelianensem, sponte se episcopatu abdicantem, pontifici commendat, ut honori eius cautum esse uelit: id humilitatem eius, et pontificis clementiam decere. 443
    EPIST. CCXLuII.---Ad eumdem pro Remensis archiepiscopo.---Displicet ei preceps et seuerior in Samsonem archiepiscopum Remensem sententia, de Pallii usu sublato. 445
    EPIST. CCXLuIII.---Ad eumdem.---Premonet pontificem, ne Sagiensi, quantumuis supplici, reditum in episcopatum molienti, faciles aures prebeat. 447
    EPIST. CCXLIX.---Ad eumdem.---Priorem Case-Dei, electum in episcopum ualentinensem, uti dignum commendat. 449
    EPIST. CCL.---Ad Bernardum priorem Portarum.---Repulsam fratris Natalis in episcopum electi non debuisse tam moleste ferri a Religiosis. Id sua opera factum non esse. ueritum forte Papam, ne iuuenilis etatis uitia nunc demum calumnie paterent. 449
    EPIST. CCLI.---Ad dominum Eugenium papam.---Balmenses monachos pro merito punitos in gratiam recipi cupit, et cum Aeduensibus reconciliari. 451
    EPIST. CCLII.---Ad eumdem, pro Eboracensi.---Sententiam, contra Eboracensem iam olim ab Innocentio latam, tandem exsecutioni mandari postulat, ne mala eius opera dissimulanti Pontifici imputentur. 452
     EPIST. CCLIII.---Ad abbatem de Premonstrato.---Asperioribus Premonstratensium litteris placide respondet, recensens sua in eos beneficia. Refellit quoque singula querelarum capita constantem se ipsis amicum fore professus. 453
    EPIST. CCLIu.---Ad abbatem Guarinum Alpensem.---Laudat in sene abbate studium reformandi Ordinis. Temporis breuitatem non obsistere studio perfectionis. In uita spirituali semper proficiendum, nunquam standum. 459
    EPIST. CCLu.---Ad Ludouicum regem Francorum.---Monet regem ne concilium hoc tempore Ecclesie et regno tam necessarium ipsiusque regis honori cessurum, impediat. 462
    EPIST. CCLuI.---Ad dominum papam Eugenium.---Excitat Eugenium ad suppetias orientali Ecclesie ferendus; nec abiiciendum animum ob acceptam cladem in amissione ciuitatis Edesse. Miratur uero se Carnoti in ducem belli electum. 463
    EPIST. CCLuII.---Ad eumdem, pro fratre Philippo. 465
    EPIST. CCLuIII.---Ad eumdem, pro fratre Rualeno.---Rualenum, iussu Pontificis abbatem Sancti Anastasii constitutum, sed inuitum admodum ac renitentem, remitti ad se rogat. 466
    EPIST. CCLIX.---Ad eumdem.---Unde supra.---Se eadem uelle, et eadem nolle cum Pontifice; adeoque Rualenum suum libenter sistere iubenti Pontifici ad abbatiam Sancti Anastasii. 467
    EPIST. CCLX.---Ad Rualenum abbatem.---Compatitur Rualeno in demandata sibi prefactura, cui tandem acquiescendum monet. 467
    EPIST. CCLXI.---Ad dominum papam Eugenium.---Abbatem Sancti Urbani, ob susceptum militem Templi censuris subiectum, absolui petit. 468
    EPIST. CCLXII.---Ad eumdem pro monachis Mosomensibus. 468
    EPIST. CCLXIII.---Episcopo Suessionensi pro abbate Caziacensi. 469
    EPIST. CCLXIu.---Petri Cluniacensis abbatis ad Bernardum abbatem. Suum erga Bernardum desiderium indicat, et in solatium absentie dilectum sibi Nicolaum mitti obnixe postulat. 469
    EPIST. CCLXu.---Rescriptum Bernardi abbatis ad eumdem.---Laudari detrectat, uelut indignus: uicissim tamen laudes preconi suo rependit. 470
    EPIST. CCLXuI.---Ad Sugerium abbatem Sancti Dionysii.---Animat eum, ut mortem intrepidus excipiat. Desiderium suum eius ante mortem uisendi significat. 470
    EPIST. CCLXuII.---Abbati Cluniacensi. 472
    EPIST. CCLXuIII.---Ad dominum papam Eugenium.---Monet promotionem cuiusdam indigni subreptitie factam, adeoque reuocandam sententiam. 472
    EPIST. CCLXIX.---Ad eumdem.---Litteris a se per dolum extortis robur et auctoritatem derogat. 473
    EPIST. CCLXX.---Ad eumdem.---Scribit in causa Prioris Cartusiani contra transgressores quosdam. Mortem abbatis Cisterciensis nuntiat, et successorem commendat. 473
    EPIST. CCLXXI.---Ad comitem Campanie Theobaldum.---Monet filium ob minusculam etatem ad dignitates ecclesiasticas non esse promouendum. 475
    EPIST. CCLXXII.---Episcopo Laudunensi.---Commonet eum pie liberalitatis. 476
    Eugenii pape epistola ad Capitulum Cistercience, Epistole CCLXXIII premissa.---Capitulo Cistercii habendo se cupere interesse, si per occupationes pontificias liceret. Hortatur ad studium et zelum discipline et perfectionis religiose in Capitulo promouendum. 476
    EPIST. CCLXXIII.---Ad dominum papam Eugenium.---Letatur ob litteras, zelo et affectu plenas, a Pontifice ad capitulum scriptas. Hortatur, ut ea sollicitudine pergat fouere omnes, sed precipue sui Ordinis Religiosos. Abbatem Trium Fontium a prefectura sua abstractum queritur. 478
    EPIST. CCLXXIu.---Ad Hugonem abbatem Trium Fontium, quando erat Rome.---Penitet commendasse nepotem episcopi Autissiodorensis, improbans collatam illi preposituram. 480
    EPIST. CCLXXu.---Ad dominum papam Eugenium, pro Antissiodorensi electione.---De statu electionis Antissiodorensis, et fraude in ea commissa pontificem certiorem facit. 480
    EPIST. CCLXXuI.---Ad eumdem, post obitum episcopi Autissiodorensis.---De irreligioso episcopi Autissiodorensis testamento, non sine fraude Stephani diaconi facto, monet Pontificem; illudque scandali causa irritari debere. 481
    EPIST. CCLXXuII.---Ad eumdem, pro abbate Cluniacensi.---Abbatem Cluniacensem beneuole excipi, et  honorifice tractari petit. 482
    EPIST. CCLXXuIII.---Ad eumdem, pro episcopo Beluacensi. 484
    EPIST. CCLXXIX.---Ad Henricum comitem.---Comitem ob iniuriam, a subditis eius illatam, de restitutione in integrum compellat. 484
    EPIST. CCLXXX.---Ad dominum papam Eugenium pro Autissiodorensi negotio.---Queritur sententiam apostolicam in causa electionis Autissiodorensis, a se iussu Pontificis denuntiatam, contemni. 485
    EPIST. CCLXXXI.---Abbati Brunoni de Clara-ualle.---Brunonem perturbate et imprudenter scribentem redarguit. 487
    EPIST. CCLXXXII.---Ad Ludouicum regem Francorum Iuniorem, pro electione Antissiodorensi.---Hortatur regem, ne electo Antissiodorensi episcopo obsistat. 488
    EPIST. CCLXXXIII.---Ad dominum papam Eugenium, pro fratribus de Miratorio.---In compositione quadam litis frustra laboratum: ideoque auctoritate apostolica opus esse. 489
    EPIST. CCLXXXIu.---Ad dominum papam Eugenium, pro Remensi archiepiscopo, et aliis personis. 490
    EPIST. CCLXXXu.---Ad eumdem, pro Odone abbate Sancti Dionysii.---Abbatem Sancti Dionysii commendat, et aduersus suspectas aliorum criminationes, ex inuidia et ambitione natas, tuetur. 491
    EPIST. CCLXXXuI.---Ad eumdem, pro eodem. 492
    EPIST. CCLXXXuII.---Domino Ostiensi, pro eodem abbate. 492
    EPIST. CCLXXXuIII.---Ad Andream auunculum suum, militem Templi.---Infelicem exitum sacre expeditionis dolet; auunculi aduentum optat. 493
    EPIST. CCLXXXIX.---Ad reginam Ierosolymorum.---Instruit eam, quomodo se gerat, ut probe uidue coram Deo, et regine coram hominibus partes impleat. 494
    EPIST. CCXC.---Domino Ostiensi, de Iordano cardinali. Legatum apostolicum describit, quam feda ubique uestigia reliquerit. 496
    EPIST. CCXCI.---Ad dominum papam Eugenium, pro ecclesia Sancti-Eugendi Iurensis. 496
    EPIST. CCXCII.---Ad quemdam secularem.---Perstringit eum, quod Petrum, cognatum suum, a proposito uite religiose abstrahere conatus sit. 497
    EPIST. CCXCIII.---Petro abbati de Cella, pro monacho Caziacensi, qui ad Claram-uallem transierat. 498
    EPIST. CCXCIu.---Ad dominum papam Eugenium, pro episcopo Cenomanensi.---Episcopum Cenomanensem, et alios Pontifici commendat. 499
    EPIST. CCXCu.---Domino Henrico cardinali, pro eodem episcopo. 499
    EPIST. CCXCuI.---Domino Ostiensi, pro eodem. 500
    EPIST. CCXCuII.---Abbati Arremarensi.---Monachum apostatam penitentem recipi petit. 500
    EPIST. CCXCuIII.---Ad dominum papam Eugenium.---Nicolai notarii fraudes et imposturas detegit. 500
    EPIST. CCXCIX.---Comiti Engolismensi, pro fratribus de Buxia.---Queritur de graui exactione suis a comite imposita. 501
    EPIST. CCC.---Blesensi comitisse.---Solatur comitissam, filii delicta per etatem excusans, et melioris frugis spem faciens; unde blande potius et leniter quam aspere tractandum monet. 502
    EPIST. CCCI.---Sancie sorori imperatoris Hispanie.---Controuersiam, ex receptione cuiusdam monasterii inter suos et alios quosdam Religiosos natam, eius opera sopiri cupit. 503
    EPIST. CCCII.---Legatis apostolicis, pro archiepiscopo Moguntino.---Causam archiepiscopi ab aduersariis grauati commendat. 504
    EPIST. CCCIII.---Ludouico Iuniori regi Francorum.---Quid agendum regi causa cuiusdam de Britannia adulteri et excommunicati. 505
    EPIST. CCCIu.---Eidem.---Gaudet ualetudinem suam regi esse cure; Robertum regis germanum commendat. 506
    EPIST. CCCu.---Ad dominum papam Eugenium.---Episcopum Beluacensem a Romano itinere iustis ex causis detentum. Itaque causam eius Pontificis consilio totam committit. 506
    EPIST. CCCuI.---Domino Ostiensi pro electione abbatis Turoldi de Tribus-Fontibus.---Purgat se aduersus columniam Hugonis episcopi Ostiensis, qui promotionem Turoldi in abbatem Trium-Fontium indigne ferebat: nam alium ipse, Nicolaum scilicet, designauerat. Roberti electionem in noui monasterii abbatem excusat. 507
    EPIST. CCCuII.---Ad eumdem.---Beluacensem episcopum contra sinistros rumores tuetur. ualetudinem suam extreme afflictam indicat: et quid archiepiscopo Lugdunensi  acciderit. 510
    EPIST. CCCuIII.---Ad Alfonsum Portugallie regem.---Petitione regis se adlaborasse respondet, et fratrem eius breui a terrena militia ad celestem transiturum predicit. 512
    EPIST. CCCIX.---Ad Eugenium Pontificem.---Laudat Sugerium abbatem, eiusque legatos Pontifici commendat. 513
    EPIST. CCCX.---Ad Arnaldum Carnotensem abbatem Boneuallis.---Bernardus in extremis positus, hanc amico epistolam ultimam scripsit. 513
    Admonitio in epistolas sequentes. 513
    EPIST. CCCXI.---Ad Haimericum cancellarium.---Aemulos quosdam piis aliorum conatibus aduersantes acriter perstringit: Haimericum uero ad sedulam boni publici curam, oblata occasione, exstimulat. 513
    EPIST. CCCXII.---Ad Raynaldum archiepiscopum Remensem.---De remissis ad se litteris gratias agit. 517
    EPIST. CCCXIII.---Ad Gaufridum abbatem Sancte-Marie Eboracensis.---Religiosos, a laxiore ad strictiorem uiuendi modum transire uolentes, non impediendos; et apostatas censendos, qui post transitum resiliunt ad uitam priorem. 518
    EPIST. CCCXIu.---Ad dominum papam Innocentium.---Bernardus post reconciliatos Ecclesie Mediolanenses iussu Innocentii ad pacificandas ipsas inter se Lombardie ciuitates profectus, Papiam et Cremonam se contulit. Sed apud Cremonenses nichil proficiens, eorum pertinaciam Pontifici significat, et ut seueriorem, quam in archiepiscopum Mediolanensem parabat sententiam, paulisper suspendat, hortatur. 520
    EPIST. CCCXu.---Ad Mathildem reginam Anglorum.---Rogat ut annuat petitioni alias insinuate pro monachis de Capella. 522
    EPIST. CCCXuI.---Ad Henricum Senonensem archiepiscopum, et ad Haimericum cancellarium.---Hortatur ut nobili cuidam, bona ecclesiastica possidenti, sed nunc ea religiosis quibusdam cedere uolenti, non aduersentur. 522
    EPIST. CCCXuII.---Ad Priorem suum Godefridum.---Schismate exstincto, et pace composita, iam se quamprimum ad suos rediturum pollicetur. 523
    EPIST. CCCXuIII.---Ad papam Innocentium.---Remensis Ecclesie pericula insinuat, et maturam opem a Pontifice desiderat. 523
    EPIST. CCCXIX.---Ad Turstinum Eboraci archiepiscopum.---Hortatur curam pastoralem ne dimittat: si tamen iusta causa, aut Pontificis consensus adsit, locum petat religiose discipline magis obseruantem. 524
    EPIST. CCCXX.---Alexandro Priori de Fontibus, et eiusdem loci fratribus.---Hortatur ad electionem noui abbatis unanimiter faciendam. 525
    EPIST. CCCXXI.---Ad Henricum de Murdach, primum abbatem de ualle-Clara, postea de Fontibus, tandem archiepiscopum Eboracensem.---Iubet, ne electionem sui in abbatem de Fontibus refutet. 526
    EPIST. CCCXXII.---Ad Hugonem nouitium, postea Bone-uallis abbatem.---Laudat uite religiose propositum, premunitque eum aduersus tentationes, et ad constantiam ac perseuerantiam excitat. 527
    EPIST. CCCXXIII.---Ad Innocentium papam.---Pro archiepisco Treuerensi contra abbatem Sancti-Maximini. 528
    EPIST. CCCXXIu.---Ad Robertum abbatem de Dunis.---Absentie mutue solamen suggerit, nempe animorum coniunctionem, imo et corporum, quandoque futuram. 530
    EPIST. CCCXXu.---Ad eumdem, de Iderio nouitio.---Quid de nouitio dyscolo faciendum rogatus consulit. 530
    EPIST. CCCXXuI.---Guillelmi abbatis, ad Gaufridum Carnotensem episcopum, et Bernardum abbatem Clare-uallensem.---Ut Dei et Ecclesie causam aduersus Petri Abelardi errores, quorum aliquot capitula producit, tueantur. 531
    EPIST. CCCXXuII.---Rescriptum Bernardi ad Guillelmum abbatem.---Libellum contra Petrum Abelardum conscriptum laudat, mutuumque colloquium post Pascha promittit. 533
    EPIST. CCCXXuIII.---Ad Romanum pontificem.---Contra electum Rutenensem. 533
    EPIST. CCCXXIX.---Ad episcopum Lemouicensem.---Contra eumdem electum Rutenensem. 534
    EPIST. CCCXXX.---Ad Innocentium papam.---Contra Petrum Abelardum. 535
    EPIST. CCCXXXI.---Ad Stephanum cardinalem et episcopum Prenestinum.---Eiusdem argumenti. 536
    EPIST. CCCXXXII.---Ad G. cardinalem.---Item contra Petrum Abelardum. 537
    EPIST. CCCXXXIII.---Ad G. cardinalem.---Eiusdem  item argumenti. 538
    EPIST. CCCXXXIu.---Ad Guidonem Pisanum.---Contra eumdem Abelardum. 538
    EPIST. CCCXXXu.---Ad quemdam presbyterum cardinalem.---Item contra Petrum Abelardum. 539
    EPIST. CCCXXXuI.---Ad quemdam abbatem.---Eiusdem argumenti. 539
    EPIST. CCCXXXuII.---Ad Innocentium pontificem, in persona Francie episcoporum.---Episcopi Gallie exponunt Pontifici, quid actum sit in causa Petri Abelardi, Bernardum ad disceptationem in synodo prouocantis, sed obiectos sibi heresum articulos respondere nolentis, et ad Sedem apostolicam appellantis. 540
    EPIST. CCCXXXuIII.---Ad Haimericum cardinalem et cancellarium.---Petro Abelardo hereseos conuicto, non debere apud cardinales et curiam Romanam patere refugium. 542
    EPIST. CCCXXXIX.---Ad papam Innocentium.---Aluisi Atrebatensis episcopi innocentiam aduersus calumniatores eius asserit. 544
    EPIST. CCCXL.---Ad eumdem Innocentium papam.---Pro episcopo Andegauensi. 544
    EPIST. CCCXLI.---Ad Malachiam Hibernie archiepiscopum.---Fratres, litteras, et baculum, ab eo missa grato animo suscipit. Locum Religiosis idoneum preparari iubet: seque eius orationibus commendat. 545
    EPIST. CCCXLII.---Ad Ioslenum episcopum Suessionensem.---Archiepiscopum Burdegalensem apud regem purgari postulat. 546
    EPIST. CCCXLIII.---Bernardi abbatis Itali ad Innocentium.---Conqueritur quod in monasterio Saluatoris omnia secundum pontificis promissa non contigerint. 547
    EPIST. CCCXLIu.---Eiusdem Bernardi ad sanctum Bernardum.---Prefecturam sibi impositam conqueritur. 548
    EPIST. CCCXLu.---Ad fratres de Sancto-Anastasio.---Commendat eorum in religiosa disciplina zelum et obseruantiam Attamen nimium ualetudinis per medicinas tuende studium improbat. 549
    EPIST. CCCXLuI.---Ad dominum papam Innocentium.---Hortatur Pontificem, ne cause archiepiscopi Eboracensis, utpote inique, faueat. 551
    EPIST. CCCXLuII.---Ad eumdem dominum Innocentium papam.---Commendat nuntios, causa archiepiscopatus Eboracensis Romam petentes. 552
    EPIST. CCCXLuIII.---Ad eumdem Innocentium.---Pro Arnulfo Lexouiensi episcopo electo. 552
    EPIST. CCCXLIX.---Ad eumdem.---Amicum pontifici commendat. 553
    EPIST. CCCL.---Ad eumdem.---Propinquum suum benedictione pontificis muniri rogat. 554
    EPIST. CCCLI.---Ad eumdem Innocentium.---Pauperes quosdam commendat. 554
    EPIST. CCCLII.---Innocentii II pape Priuilegium sancto Bernardo concessum.---Innocentius Bernardo atque ordini Cisterciensi amplissima priuilegia concedit ob preclara eius in sedem apostolicam merita. 554
    EPIST. CCCLIII.---Ad Willelmum abbatem de Rieualle.---Monet equanimiter ferre illegitimam archiepiscopi Eboracensis ordinationem. 556
    EPIST. CCCLIu.---Ad reginam Ierosolymorum Milisendem, filiam Balduini regis, et Fulconis uxorem.---Mortuo Fulcone uiro suo, ut se gerere debeat. 556
    EPIST. CCCLu.---Ad eamdem reginam Ierosolymorum.---Premonstratenses Ierosolymam peregrinantes commendat. 557
    EPIST. CCCLuI.---Ad Malachiam Hibernie archiepiscopum.---Remittit religiosos, sed  non satis adhuc excultos et instructos. 558
    EPIST. CCCLuII.---Ad eumdem.---Perseuerantem, imo et proficientem ab eo dilectionem requirit, eamque in fratribus a se missis, curandis et fouendis ostendi cupit. 558
    EPIST. CCCLuIII.---Ad dominum papam, nempe Celestinum.---Opem et auctoritatem Pontificis in pace Theobaldo Campanie comiti procuranda postulat. 560
    EPIST. CCCLIX.---Clare-uallensium ad eumdem Celestinum.---Abbatem Morimundi Ierosolymam peregrinaturum cupiunt retinere. 560
    EPIST. CCCLX.---Ad Willelmum abbatem de Rieualle.---Denuo hortatur Willelmum ad patientiam et equanimitatem. 561
    EPIST. CCCLXI.---Ad Theobaldum archiepiscopum, pro Ioanne Salesberiensi.---Confisus de amicitia Theobaldi, Ioannem ei commendat. 562
    EPIST. CCCLXII.---Ad Robertum Pullum cardinalem et cancellarium.---Hortatur ut Eugenio, recens electo Pontifici, strenuum pro officio suo se adiutorem prebeat in  negotiis Ecclesie. 565
    EPIST. CCCLXIII.---Ad Orientalis Francie clerum et populum.---Ad arma contra infideles pro defensione Orientalis Ecclesie suscipienda hortatur. Preterea contra turbulentum quemdam predicatorem docet Iudeos non esse persequendos, nedum occidendos. 564
    EPIST. CCCLXIu.---Ad Petrum abbatem Cluniacensem.---Inuitat Petrum ad conuentum Carnotensem, ubi de auxilio Orientali Ecclesie ferendo consultandum. 568
    EPIST. CCCLXu.---Ad Henricum Moguntinum archiepiscopum.---Radulfum monachum, qui fideles in Iudeorum necem armabat, arguit. 570
    EPIST. CCCLXuI.---Ad Hildegardem abbatissam.---Laudibus suis modeste reiectis, ut ipsa Dei gratiam in se agnoscat monet, et orationes pro se suisque, postulat. 572
    EPIST. CCCLXuII.---G. Cancellario.---Episcopum Metensem commendat. 572
    EPIST. CCCLXuIII.---Ad G. diaconum cardinalem.---Affectum eius, litteris et donis expressum, gratus amplectitur, et ab amore terrenorum opumque auocat. 573
    EPIST. CCCLXIX.---Ad Sugerium abbatem.---Gratulatur Sugerio de reformatione ecclesie S. Genouefe feliciter institute, et ut bene ceptis insistat, hortatur. 574
    EPIST. CCCLXX.---Ad eumdem.---Ecclesiam de Monte ei commendat. 575
    EPIST. CCCLXXI.---Ad eumdem.---Dissuadet matrimonium inter filium comitis Andegauensis et filiam regis Francorum, ob impedimentum consanguinitatis. 575
    EPIST. CCCLXXII.---Ad P. episcopum Palentinum in Hispania.---Laudat eum ab humilitate, sed maxime a studio lectionis. 576
    EPIST. CCCLXXIII.---Abbatis Sp. ad S. Bernardum.---De prefectura sibi imposita luget. 578
    EPIST. CCCLXXIu.---Ad fratres de Hibernia, in transitu beati Malachie episcopi.---Sanctorum obitum gaudio potius quam luctu prosequendum. Singulari quoque Dei beneficio, Claram-uallem tanti uiri morte et sepultura honoratum. 578
    EPIST. CCCLXXu.---Ad Idam comitissam Niuernensem.---Monachos uizeliacenses a comitisse clientibus infestari queritur. 580
    EPIST. CCCLXXuI.---Ad Sugerium abbatem.---Hortatur et rogat, ut duellis quorumdam principum se opponat. 581
    EPIST. CCCLXXuII.---Ad eumdem.---Predicat eius zelum et studium boni communis, quod indixerit comitia regni pro eius salute, hortaturque ad causam rei publice fortiter agendam. 581
    EPIST. CCCLXXuIII.---Ad eumdem.---Petit subsidium annone pro Religiosis Bituricensibus. 583
    EPIST. CCCLXXIX.---Ad eumdem.---Abbati cuidam inopi subueniri rogat. 583
    EPIST. CCCLXXX.---Ad eumdem.---De periculoso statu Ecclesie Orientalis. 583
    EPIST. CCCLXXXI.---Ad eumdem.---Monet se de ipso recte sentientem, dolere tamen quod mala regni palam ipsi imputentur. Hortatur ut caueat, ne eorum, per quos ista fiunt, consortio infametur. 584
    EPIST. CCCLXXXII.---Ad Leonium abbatem Sancti-Bertini.---Eius in se suosque beneficia gratus agnoscit. Thomam de sancto Audomaro ad Clare-uallenses transire uolentem non prohibendum. 585
    EPIST. CCCLXXXIII.---Ad eumdem abbatem Sancti-Bertini.---Rogat ut officia humanitatis, hactenus fratribus suis exhibita, continuet. 586
    EPIST. CCCLXXXIu.---Ad monachus ecclesie Sancti-Bertini.---Gratias agit beneficentie hactenus suis prestite largam a Deo retributionem promittens. 587
    EPIST. CCCLXXXu.---Ad eosdem.---Eis de meliori obseruantia gratulatur, eosdemque ad studium religiose perfectionis et assidui profectus excitat. 587
    EPIST. CCCLXXXuI.---Ioannis Case-Marii ad Bernardum abbatem.---Solatur Bernardum de infelici expeditionis in Terram Sanctam successu. 590
    EPIST. CCCLXXXuII.---Ad Petrum abbatem Cluniacensem.---Preuia sinceri in Petrum affectus et amoris protestatione, si quid acerbius litteris quibusdam scripserit, excusari rogat. 591
    EPIST. CCCLXXXuIII.---Petri uenerabilis ad Bernardum abbatem Clare-uallensem.---Titulos et elogia respuit, et quanti Bernardum eiusque amicitiam faciat, luculenter ostendit. Eiusdem quoque satisfactionem de iniuria litterarum libens admittit. 592
    EPIST. CCCLXXXIX.---Ad Petrum abbatem Cluniacensem.---Periucundas sibi fuisse Petri litteras, sed occupationum mole prepedito non licuisse prolixius respondere. 595
     EPIST. CCCXC.---Ad Eschilum Lundensem archiepiscopum, sedis apostolice in Dacia et Suecia legatum.---Amorem eius gratus et humilis agnoscit, suumque uicissim ostendit. 596
    EPIST. CCCXCI.---Ad Abbatissam Faberniacensem.---Monet de reficiendis non tantum domibus, sed et moribus, et de diligenti hospitalis cura. 597
    EPIST. CCCXCII.---Ad Radulfum patriarcham Antiochenum.---Humilitatem precipue ei inculcat. 599
    EPIST. CCCXCIII.---Ad W. patriarcham Ierosolymorum.---Ad humilitatem eum hortatur. 600
    EPIST. CCCXCIu.---Ad archiepiscopum Lugdunensem.---Pro abbate Athanacensi apud Lugdunum. 602
    EPIST. CCCXCu.---Ad Aluisum Atrebatensem episcopum.---Non satis equam eius petitionem esse, ut Thomas de Sancto-Audomaro, qui se Clare-uallensibus deuouerat, dimittatur Bertinensibus, qui eum sibi ex uoto parentum uindicare uolebant. 604
    EPIST. CCCXCuI.---Ad Ricuinum episcopum Tullensem.---Excusat se apud eum, quod eius professum Willelmum ignorans susceperat. 605
    EPIST. CCCXCuII.---Ad Odonem abbatem Maioris-Monasterii prope Turones.---Monachos, de quibusdam reditibus cum clericis contendentes, arbitrorum sententie acquiescere debere. 606
    EPIST. CCCXCuIII.---Ad Guidonem abbatem et fratres Arremarenses.---Rogatus ab Arremarensibus, ut Officium de sancto uictore ipsorum patrono componat, tenuitatem suam et operis difficultatem pretendit, exponens qualia esse oportet que publice adhibentur diuino cultui: cantus quoque ecclesiastici leges describit. 609
    EPIST. CCCXCIX.---Ad Lelbertum abbatem Sancti-Michelis.---Monachum quemdam a peruerso peregrinationis proposito dehortatus, remittit ad suum monasterium. 612
    EPIST. CD.---Ad abbatem Letiensem.---Fratrem Robertum recipi, et benignius tractari, ac statutum abbatis sibi renuntiari cupit. 613
    EPIST. CDI.---Ad abbatem Balduinum de Castellione.---Timorem ei eximit, ex imprudenti cuiusdam uerbo natum. 613
    EPIST. CDII.---Ad Balduinum Nouiomensem episcopum.---Puerum ei facete commendat. 614
    EPIST. CDIII.---Ad Henricum archidiaconum.---An ualeat Baptismus hac uerborum forma collatus: »Baptizo »te in nomine Dei, et sancte et uere crucis.« · 614
    EPIST. CDIu.---Ad Albertum inclusum.---Consulit ei semel in die refici, et mulierculas prorsus non admittere. 615
    EPIST. CDu.---Ad G. abbatem.---Fratri cuidam ad uiuendum more communitatis sat uirium esse. 616
    EPIST. CDuI.---Ad abbatem Sancti-Nicolai. 616
    EPIST. CDuII.---Ad Odonem abbatem Belli-Loci.---Monet depositum pauperi sine dilatione reddendum. 616
    EPIST. CDuIII.---Ad W. Abbatem Trecensem.---Clericum delicatum seculo ualedicentem abbati Trecensi commendat, ueritus rigori Clare-uallensium imparem fore. 617
    EPIST. CDIX.---Ad Rorgonem de Abbatis-uilla.---Monet corpoream presentiam non magni pendendam: rogat terram quamdam incultam religiosis attribui. 618
    EPIST. CDX.---Ad Gilduinum abbatem Sancti-uictoris.---P. Lombardum commendat. 618
    EPIST. CDXI.---Ad Thomam Beuerlacensem prepositum.---Suauissima sane et melliflua epistola que Thomam inuitat ad uitam religiosam, peccatis etiam quibuscunque non obstantibus. Bone conscientie nichil preferri posse in hoc mundo. 619
    EPIST. CDXII.---Ad T. adolescentem qui uitam monasticam uouerat. 620
    EPIST. CDXIII.---Ad Rainaldum abbatem.---Nouitium in proposito confirmatum benigne recipi postulat. 621
    EPIST. CDXIu.---Ad Alardum monachum.---Unde supra. Perstringit eum, quod predicto nouitio expulso, ac iam reditum atque emendationem molienti, pertinacius obsistat. 622
    EPIST. CDXu.---Ad quemdam pacti sui preuaricatorem.---Hortatur ut, excusso uoluptatis carnalis iugo, promissum religionis uotum exsequatur. 623
    EPIST. CDXuI.---Ad incognitum.---Eleemosynas coomitis Theobaldi a se non fuisse distributas asserit. 623
    EPIST. CDXuII.---Ad abbatem de Trunco-Berengarii.---Fratrem Dodonem ab eo humane recipi postulat. 624
    EPIST. CDXuIII.---Ad Hugonem archiepiscopum Rotomagensem.---Donationem Sauiniaco factam confirmari ab episcopo rogat. 625
    EPIST. CDXIX.---Ad Petrum abbatem Cellensem.---Furnum Cellensibus dimittit. 626
     EPIST. CDXX.---Ad Nicolaum Cameracensem episcopum.  626
    MONITUM in sequentes triginta sex epistolas. 626
    EPIST. CDXXI.---Ad mar. et uxorem eius.---Hortatur eos ad eleemosynam et pia opera. 629
    EPIST. CDXXII.---Ad quemdam abbatem.---Excusat se de epistole breuitate, remittitque illi quemdam adolescentem, quem admittere cum suis minime poterat. 629
    EPIST. CDXXIII.---Ad quemdam episcopum.---Commendat ei causam monasterii Sancti-Martini. 630
    EPIST. CDXXIu.---Ad quemdam amicum.---Excusat se quod cum eo ad ligatum ire non queat. 630
    EPIST. CDXXu.---Ad quemdam iudicem.---Commendat ei causam abbatie Fontaneti. 631
    EPIST. CDXXuI.---Ad quemdam amicum.---Commendat ei latorem presentium. 631
    EPIST. CDXXuII.---Ad episcopum Trecensem.---Improbat quod archidiaconatum puerulo dederit. 631
    EPIST. CDXXuIII.---Ad quemdam abbatem.---Laudat eum et hortatur ad emendationem sui monasterii et precipue hospitalis. 632
    EPIST. CDXXIX.---Ad quemdam amicum.---Gratias agit Deo de rebus prospere gestis. 632
    EPIST. CDXXX.---Ad quemdam amicum.---Quod beneficia ecclesiastica non de laicali manu, sed de episcopi accipienda sunt. 632
    EPIST. CDXXXI.---Ad Innocentium II papam.---Delegatus a summo pontifice iudex ad dirimendam litem inter duos contendentes de archiepiscopatu Turonensi, declarat Philippi electionem esse nullam. 633
    EPIST. CDXXXII.---Ad dominum papam.---In gratiam episcopi Trecensis. 635
    EPIST. CDXXXIII.---Ad eumdem.---In gratiam episcopi Trecensis. 635
    EPIST. CDXXXIu.---Ad eumdem.---Eiusdem argumenti. 635
    EPIST. CDXXXu.---Ad eumdem.---Commendat ei litterarum latorem. 636
    EPIST. CDXXXuI.---Ad eumdem.---Commendat ei quemdam amicum. 636
    EPIST. CDXXXuII.---Ad eumdem.---In gratiam Trecensis episcopi. 636
    EPIST. CDXXXuIII.---Ad eumdem.---In gratiam Trecensis episcopi. 636
    EPIST. CDXXXIX.---Ad eumdem.---In gratiam Trecensis episcopi. 636
    EPIST. CDXL.---Ad anonymum.---Hortatur ut anime curam preferens corporis sollicitudini, seculo renuntiet. 637
    EPIST. CDXLI.---Ad Priorem quemdam.---Mittit ei adolescentem qui in Ordine recipi postulabat. 638
    EPIST. CDXLII.---Ad quemdam Ordinis S. Benedicti abbatem.---Mittit ei duos adolescentes ad ordinem Cisterciensem uiribus impares, sed sibi non forte inutiles. 638
    EPIST. CDXLIII.---Ad quemdam amicum.---De quodam adolescente, cuius prauos mores narrat, qui nobilium matrimonium ambiebat. 638
    EPIST. CDXLIu.---Ad quemdam abbatem.---De quodam monacho qui ad alium Ordinem transire uolebat, quod fieri improbat. 639
    EPIST. CDXLu.---Ad quemdam abbatem.---Commendat ei L. fugitiuum reuertentem, quem benigne suscipi rogat. 639
    EPIST. CDXLuI.---Ad anonymum.---Scribit se ex morbo graui conualuisse, et mortis ianuas euasisse. 639
    EPIST. CDXLuII.---Ad Amedeum Alte-Cumbe abbatem.---Rogat ut nuntios mittat Montem-Pessulanum, quo ascendere debebant regis Sicilie naues, ut apud regem eum excusent, quod fratres in Siciliam non miserat. 640
    EPIST. CDXLuIII.---Ad anonymum.---Commendat ei abbatem Farfensem sancte Ecclesie Romane cardinalem. 640
    EPIST. CDXLIX.---Ad regem Francorum.---Excusat se a suscipienda dignitate ad quam electus erat. 641
    EPIST. CDL.---Ad amicum.---Scribit se tandem conualescere et a mortis faucibus ereptum. 642
    EPIST. CDLI. Ad fratres ***.---Hortatur ad eleemosynas famis tempore faciendas. 642
    EPIST. CDLII.---Ad quemdam abbatem.---Hortatur ut benigne fugitiuum recipiat, nec prelati dignitatem abiiciat. 643
    EPIST. CDLIII.---Ad anonymum.---Laudat eius prudentiam et humilitatem. 644
    EPIST. CDLIu.---Ad anonymum.---Stephano, si perseuerauerit, promittit dignos penitentie fructus. 644
    EPIST. CDLu.---Ad materteram imperatoris Hispaniarum.---Fratrum ei suffragia concedit, oratque ut controuersia,  que inter suos et fratres de Careda erat, per episcopos terminetur. 644
    Prefatio in epistolam sequentem. 645
    EPIST. CDLuI.---Ad Raymundum dominum Castri Ambruosii. 647
    EPIST. CDLuII.---Ad uniuersos fideles.---De expeditione in terram sanctam. Festum SS. Petri et Pauli quo apud Magdeburgum conueniant, designat. 651
    EPIST. CDLuIII.---Ad Wladislaum ducem, Magnates et populum Bohemie.---Omnes ad expeditionem Hierosolymitanam inuitat, idemque negotium episcopo Morauiensi commendat. 652
    EPIST. CDLIX.---Ad. G De Stopho. 652
    MONITUM in sequentem epistolam. 653
    EPIST. CDLX.---Ad N. 653

APPENDIX AD EPISTOLAS S. BERNARDI.
    I. EPISTOLAE DUBIAE uEL SPURIAE.
    EPIST. CDLXI.---Ad Mattheum Albanensem episcopum.---Super Euangelio Luce, cap. XuI, 1-9: »Homo quidam erat diues qui habebat uillicum.« 661
    EPIST. CDLXII.---Ad quosdam nouiter conuersos.---Hortatur ad constantiam propositi uite religiose et ne anteacte uite peccatis se deterreri sinant. 662
    EPIST. CDLXIII.---Ad Alfonsum regem Portugallie.---Rex, obtenta de Saracenis uictoria, reus uoti de condendo Cisterciensibus monasterio tenebatur. Itaque postulatos e Clara-ualle monachos Bernardus mittit in Lusitaniam. 668
    EPIST. CDLXIu.---Ad Ioannem Ciritam.---Cognito diuinitus eius zelo ac desiderio, mittit e Clara-ualle monachos ad fundandum in Lusitania monasterium. 669
    EPIST. CDLXu.---Ad abbatem Sancti-Benedicti. 670
    EPIST. CDLXuI.---Ad Ludouicum regem. 671
    II. NICOLAI CLARA-uALLENSIS IN PERSONA S. BERNARDI.
    EPIST. CDLXuII.---Nicolai Clare-uallensis ad comitem et Barones Britannie, in persona domini Clare-uallensis. pro negotio crucis. 671
    EPIST. CDLXuIII.---Eiusdem ad Manuelem Comnenum Constantinopolitanum imperatorem, in persona domini Clare-uallensis.---Ut filium comitis Theobaldi faciat nouum militem. 671
    EPIST. CDLXIX.---Eiusdem ad Lucanum episcopum, in persona domini Clare-uallensis.---Incitatiua ad fortitudinem. 673
    III. DIuERSORUM AD S. BERNARDUM ET ALIOS.
    EPIST. CDLXX.---Alfonsi regis ad S. Bernardum. 675
    EPIST. CDLXXI.---Sugerii abbatis S. Dionysii ad S. Bernardum.---Gratias agit de consolatione sibi in extremis agenti data, seque ipsius commendat orationibus. 675
    EPIST. CDLXXII.---Eueruini Steinfeldensis prepositi ad S. Bernardum,---De hereticis sui temporis. 676
    EPIST. CDLXXIII.---Henrici Remensis ad Bernardum. 680
    EPIST. CDLXXIu.---Ioannis Aletani episcopi ad Bernardum. 680
    EPIST. CDLXXu.---M. Cracouiensis episcopi ad S. Bernardum.---Illum inuitat ad conuersionem Rhutenorum. 681
    EPIST. CDLXXuI.---Thome quondam abbatis Maurigniacensis ad S. Bernardum. 682
    EPIST. CDLXXuII.---Matrone cuiusdam ad S. Bernardum. 685
    EPIST.---CDLXXuIII.---B. ad. S. Bernardum.---De indisciplinato monacho agit. 686
    EPIST. CDLXXIX.---Hugonis Metelli ad. S. Bernardum.---In qua eius laudes fuse prosequitur. 687
    EPIST. CDLXXX.---Eiusdem Hugonis Metelli ad S. Bernardum.---Se suosque ab accusatione purgare conatur. 688
    EPIST. CDLXXXI.---Eiusdem Hugonis, in persona abbatis sui ad Guillelmum abbatem.---Excusat, quod ad Herberti sui calumnias aliquanto durius respondeat. 690
    EPIST. CDLXXXII.---Haimonis archidiaconi Catalaunensis ad Bernardum. 691
    EPIST. CDLXXXIII.---Eiusdem ad eumdem. 691
    EPIST. CDLXXXIu.---G. ad S. Bernardum.---Ad excusandum Ambianensem episcopum ab expeditione transmarina. 692
    EPIST.---CDLXXXu.---Samsonis archiepiscopi Remensis ad sanctum Bernardum.---De conditione monasterii Morensis, diecesis Lingonensis. 693
    EPIST. CDLXXXuI.---Herici episcopi Trecensis ad S. Bernardum de Bulencurie abbatia. 693
    EPIST. CDLXXXuII.---Gaufridi episcopi Carnotensis  ad Stephanum episcopum Parisiensem.---De pace inter ipsum et Stephanum de Garlanda. 694
    EPIST. CDLXXXuIII.---Hugonis episcopi ad capitulum Cisterciense.---De morte Eugenii III pape. 694
    EPIST. CDLXXXIX.---Bartholomei, ex episcopo monachi, ad Samsonem archiepiscopum Remensem.---Reddit rationem sue administrationis. 696
    EPIST. CDXC.---Turstini archiepiscopi Eboracensis ad Willelmum Cantuariensem pontificem. 697
    EPIST. CDXCI.---Fastredi abbatis Clare-uallensis tertii ad quemdam Ordinis sui abbatem. 704
    EPIST.---CDXCII.---Petri de Roya nouitii Clare-uallensis ad C. prepositum Nouiomensem.---Transacte uite errores enumerat, et Clare-uallis optimam laudat institutionem. 706
    EPIST. CDXCIII.---Capituli generalis nigrorum monachorum ad Adrium Iu.---De amouendo abbate Latiniacensi. 713
    EPIST. CDXCIu.---Eorumdem ad Alexandrum III. 714
    EPIST. CDXCu.---Ad abbatem Reatinensis monasterii. 716

S. BERNARDI CHARTAE.
    I.---Pro abbatia de Trunco-Berengarii. 715
    II.---Pro Luxouiensi et Sancti-Apri monasteriis. 717
    III.---Compositio facta inter Hugonem episcopum et Willelmum comitem Autissiodorensem. 717
    Iu.---Pro monasterio S. uictoris Parisiensis. 720
    u.---Pro monasterio Sancti-Amantii. 720

OPERUM S BERNARDI TOMUS SECUNDUS.---TRACTATUS MORALES, DOCTRINALES ET ASCETICI.
    Prefatio in tomum II. 721
    Monitum I. Merlonis Horstii ad lectores. 725

DE CONSIDERATIONE LIBRI QUINQUE ad Eugenium tertium.
    Prologus. 727
    LIBER PRIMUS. 727
    CAP. I---Pontifici, tam uariis occupationibus presso, condolet. 727
    CAP. II.---uis consuetudinis ad inducendos prauos mores, et duritiam cordis. 729
    CAP. III.---Indignum proceribus Ecclesie continue causis litigantium audiendis et decidendis incumbere. 731
    CAP. Iu.---Que seruitus digna, que indigna seruo seruorum Dei. 732
    CAP. u.---Non gerendam aliorum curam cum sui ipsius incuria et neglectu. 734
    CAP. uI.---Non tam episcopis, quam principibus iudiciariam potestatem competere. 735
    CAP. uII.---Pietati et rerum eternarum considerationi in primis uacandum esse. 736
    CAP. uIII.---Ex pietate et contemplatione pulcherrimam quatuor primarum uirtutum harmoniam et connexionem oriri. 737
    CAP. IX.---Recentia Pontificum exempla paulatim corrigenda, uetera imitanda. 739
    CAP. X.---Abusus aduocatorum, iudicum, procuratorum, eorumque fraudes grauiter perstringit. 739
    CAP. XI.---In aduocatos et procuratores, qui ex iniquitate questum faciunt, seuere animaduertendum. 741
    LIBER SECUNDUS. 741
    CAP. I.---Apologiam instituit, ob infelicem successum expeditionis in Terram Sanctam suscepte. 741
    CAP. II.---Considerationis a contemplatione distinctio. 745
    CAP. III.---Considerationis quatuor puncta designat. 745
    CAP. Iu.---Notitiam sui ipsius triplici consideratione sui complectitur; et primum quidem considerationis membrum hic exsequitur. 746.
    CAP. u.---Alterum membrum considerationis sui proponit: nempe, quis sit, et unde. 746
    CAP. uI.---Quale debeat esse procerum Ecclesie studium. 747
    CAP. uII.---Resumens priorem questionem, quis sit, diligentius expendit. 750
    CAP. uIII.---De pontificie dignitatis et potestatis excellentia disserit. 751
    CAP. IX.---Proprie nature considerationem commendat. 752
    CAP. X.---Tertium membrum considerationis sui, nempe qualis sit, exponit. 753
    CAP. XI.---Serium examen sui Pontifici serio commendat. 754
    CAP. XII.---Neque in prosperis animum nimis laxandum, neque in aduersis deficiendum. 755
     CAP. XIII.---Ab otio et nugis uanisque sermonibus Pontificem dehortatur. 756
    CAP. XIu.---Personarum acceptionem in iudiciis summopere uitandam. 757
    LIBER TERTIUS. 757
    CAP. I.---Pontificis esse, non tam ut omnes suo dominio subiiciat, sed ut omnes, quantum fieri potest, ad Ecclesie gremium perducat. 757
    CAP. II.---Quis modus in appellationibus ad sedem apostolicam adhibendus sit. 761
    CAP. III.---Presules Ecclesie non tam ut presint, ac semetipsos pascant, quam ut aliis prosint, constitutos esse. 764
    CAP. Iu.---Gradus ordinum et dignitatum, que in Ecclesie sunt, non temere confundendos ac perturbandos. Hinc abusum querendi priuilegia ac exemptiones perstringit. 766
    CAP. u. Summo Pontifici incumbere curam de apostolicis decretis, et maiorum institutis per totum orbem seruandis. 769
    LIBER QUARTUS. 769
    CAP. I. Tractat de iis que circa ipsum sunt. 771
    CAP. II.---De cleri et populi Romani moribus agit, et de ueterum pastorum cura ac uigilantia. 772
    CAP. III.---De uestium pompa resecanda, et zelo Pontifici necessario. 775
    CAP. Iu.---Quales collaterales et coadiutores a Pontifice adhibendi: ubi de uirtutibus prelatorum. 778
    CAP. u.---Exemplis commendatur abstinentia munerum; et arrogantia ministrorum Pape perstringitur. 782
    CAP. uI.---Pontifici non conuenire, utpote grauioribus intento, rei domestice curam; proindeque alteri potius economo committendam. 784
    LIBER QUINTUS. 787
    CAP. I.---De his qui supra nos sunt, id est de Deo rebusque diuinis, considerationem instituit, ad quas modo per creaturas erigimur. 787
    CAP. II.---Assignat uarios considerationis gradus. 789
    CAP. III.---Ea que supra nos sunt, Deum scilicet et angelos, inuestigari opinione, fide et intellectu. 790
    CAP. Iu.---Angeli quomodo considerandi. 791
    CAP. u.---Gratias ac dotes angelorum a Deo in ipsos deriuari. 794
    CAP. uI.---Principii et essentie rationem proprie soli Deo conuenire. 795
    CAP. uII.---Deum et simplicem et trinum esse. 797
    CAP. uIII.---Personarum pluralitatem in Deo consurgere ex proprietatibus; essentiam tamen unam et simplicem esse. 799
    CAP. IX.---Uti in Deo simplex natura est in tribus personis, sic contra in Christo plures naturas in unam personam coalescere. 800
    CAP. X.---Parabola, que est apud Mattheum de tribus satis, Christi persone accommodatur. 801
    CAP. XI.---Continuatio considerationis de Deo. 802
    CAP. XII.---Deum et bonorum operum pium remuneratorem, et scelerum equissimum uindicem esse. 802
    CAP. XIII.---De longitutidine, latitudine, profunditate et sublimitate Dei profunde et eleganter discurrit. 804
    CAP. XIu.---Modum, quo predicta secundum Apostolum comprehendere possimus, ostendit. 805
    Admonitio in opusculum sequens. 807

TRACTATUS DE MORIBUS ET OFFICIO EPISCOPORUM.
    Prologus. 809
    CAP. I.---Arduum at periculosum esse munus episcopi; ideoque ei bonis consiliariis opus. 809
    CAP. II.---Honorem et decus dignitatis ecclesiastice non consistere in externo splendore, sed in morum et uirtutum decore. 813
    CAP. III.---Presulum potissima et dignissima ornamenta, castitas, caritas, humilitas. 816
    CAP. Iu.---Cura sincere fidei, et caritatis non ficte, presuli maxime necessaria. 818
    CAP. u.---De uirtute humilitatis omnibus quidem, sed prelatis in primis necessaria. 820
    CAP. uI.---Laus et uera gloria in conscientia cuiusque reponenda; attamen non sine formidine, quia Deus est scrutator et Iudex cordium. 822
    CAP. uII.---Ambitionem ecclesiasticorum, promotionem iuniorum, et pluralitatem beneficiorum perstringit. 825
    CAP. uIII.---Humilitatem et modestiam episcopo commendat. 828
    CAP. IX.---Abbates exemptionibus prepostere studentes arguuntur. 830
    Admonitio in opusculum sequens. 833

SERMO DE CONuERSIONE AD CLERICOS.
    CAP. I.---Quod nemo conuerti ad Dominum, nisi Dei  uoluntate preuentus et eius uoce interius clamante, possit. 833
    CAP. II.---Quod ipsa uox Domini omnibus se offerat, et animam sibi ipsi nolentem representet. 835
    CAP. III.---Quod per uocem Dei, anime ratio, quasi in libro, omnia mala deprehendere, reprehendere, diiudicare et discernere ualeat. 836
    CAP. Iu.---Quod diligens iniquitatem, odit animam, et carnem suam: et de penitentia infructuosa post mortem. 837
    CAP. u.---Quod uermis conscientie in presenti sentiri et suffocari debet, non in immortalitatem foueri ac nutriri. 838
    CAP. uI.---Difficultatem conuersionis et luctam resipiscere parantis, graphice representat. 839
    CAP. uII.---Respiratio consolationis pauperibus spiritu seu anime miseriam agnoscenti. 841
    CAP. uIII.---Carnales uoluptates, et diuitias esse omnino uanas, fallaces, et momentaneas. 841
    CAP. IX.---Quod impossibile sit peccantem latere. 844
    CAP. X.---Non solum declinando a malo, sed et faciendo bonum salutem obtineri. 845
    CAP. XI.---Conuerti molientes acrius a solitis uitiis tentari, ipsis uero luctum esse necessarium. 846
    CAP. XII.---Quomodo uoluntas suauiter inducenda ad amandum et desiderandum celestia. 847
    CAP. XIII.---Conuersos mira suauitate ac deliciis uite pie ac spiritualis refici. 847
    CAP. XIu.---In terrenis non esse ullam satietatem nisi fastidio coniunctam: at celestium desideria experiendo semper crescere. 848
    CAP. Xu.---Purganda memoria a peccatorum sordibus fiducia diuine misericordie. 849
    CAP. XuI.---Misericordiam diuinam obtineri, miserendo sibi ipsi primum; deinde proximo. 850
    CAP. XuII.---Oculos cordis continuo mundandos, ut Deus uideri possit. 850
    CAP. XuIII.---Pacificos merito beatificari nomine filiorum Dei. 851
    CAP. XIX.---Grauiter perstringit ambitiosos, qui temere et indigne sacras Ecclesie functiones usurpant. 852
    CAP. XX.---Arguit incontinentes, qui sacros Ordines impudenter temerare non uerentur. 853
    CAP. XXI.---Serio cohortatur ad penitentiam. 855
    CAP. XXII.---Bonorum pastorum est docere; nec fugere persecutiones propter iustitiam. 855
    Admonitio in opusculum sequens. 857

LIBER DE PRAECEPTO ET DISPENSATIONE.
    Epistola ad abbatem Columbensem, de opere sequenti. 859
    Prefatio ad monachos Carnotenses in tractatum sequentem. 861
    CAP. I.---An monastice Regule instituta precepta sint, an consilia duntaxat. 861
    CAP. II.---In constitutionibus maiorum quando et a quibus dispensandum. 862
    CAP. III.---Dispensationem in lege diuina soli Deo reseruatam esse. At que sunt legis eterne, omnino etiam Deo esse immutabilia. 864
    CAP. Iu.---Quid prelatis circa dispensationem Regule liceat. 865
    CAP. u.---Legem obedientie non esse extendendam a prelatis ultra limites professionis, neque citra contrahendam. 867
    CAP. uI.---Religiosum perfectionis cupidum non debere obedientiam intra certos professionis limites constringere. 868
    CAP. uII.---Obedientie gradus, et inobedientie grauitas quomodo noscenda, iuxta distinctiones premissas. 868
    CAP. uIII.---Grauius peccari legum contemptu quam neglectu. 870
    CAP. IX.---Prelato tanquam Deo obediendum esse. 871
    CAP. X.---Obedientiam non esse grauem et molestam, nisi imperfectis, inuitis et carnalibus; ceteris suauem et facilem. 874
    CAP. XI.---Precepta esse imparia, ideoque transgressionem. 875
    CAP. XII.---In Regula eque ac in lege diuina disparitatem esse inobedientie. 877
    CAP. XIII.---Refellit monachos, difficultatem, uel etiam impossibilitatem obedientie religiose nimium exaggerantes. 878
    CAP. XIu.---Cur conscientia errans non eque conuertat malum in bonum, uti bonum in malum. 880
     CAP. Xu.---An quantum obedientia ualet ad meritum, tantum inobedientia ualeat ad demeritum. 884
    CAP. XuI.---Transitus et mutatio monasterii quatenus probanda. 885
    CAP. XuII.---Ad dubia quedam ex Patribus proposita respondet. 888
    CAP. XuIII.---Morte abbatis non licere professis mutare locum. 890
    CAP. XIX.---Ad alia quedam dubia respondet. 891
    CAP. XX.---Binas Pauli sententias in speciem pugnantes conciliat. 892
    Admonitio in opusculum sequens. 893

APOLOGIA S. BERNARDI ABBATIS AD GUILLELMUM THEODERICI ABBATEM.
    Prefatiuncula. 895
    CAP. I.---Profitetur se suosque ab obtrectatione religiosi Ordinis prorsus alienos. 898
    CAP. II.---Purgat se S. Bernardus, et Ordinem Cluniacensium commendat. 900
    CAP. III.---uarietatem religiosorum Ordinum non debere preiudicare uinculo caritatis. 901
    CAP. Iu.---Se ceteros omnes Ordines caritate, unum professione tenere. 903
    CAP. u.---Religiosos aliorum Ordinum emulos et obtrectatores acri stylo aggreditur. 904
    CAP. uI.---Arguit temere iudicantes, et calumniantes modum uiuendi Cluniacensium. 905
    CAP. uII.---Spiritualis exercitatio fructuosior corporali. 907
    CAP. uIII.---Cluniacensium uitia, uirtutum nomine palliata, perstringit. 908
    CAP. IX.---Eorumdem intemperantiam comparat cum antiquorum monachorum parcimonia. 909
    CAP. X.---uestium ornatum luxumque in eisdem persequitur. 912
    CAP. XI.---De causa cur superiores subditorum uitia non corrigant. Luxum et splendidum prelatorum apparatum perstringit. 913
    CAP. XII.---Luxum et abusum in templis et oratoriis exstruendis, ornandis, pingendis, arguit. 914
    CAP. XIII.---Modos et media mutue caritatis et pacis fouende summatim colligit, denique transfugas instabilitatis notat. 916
    Admonitio in opusculum sequens. 917

LIBER AD MILITES TEMPLI, de Laude noue militie.
    Prologus. 921
    CAP. I.---De Laude noue militie. 921
    CAP. II.---De militia seculari. 923
    CAP. III.---De Militibus Christi. 924
    CAP. Iu.---De conuersatione Militum Christi. 925
    CAP. u.---De Templo. 927
    CAP. uI.---De Bethleem. 929
    CAP. uII.---De Nazareth. 930
    CAP. uIII.---De monte Oliueti et ualle Iosaphat. 931
    CAP. IX.---De Iordane. 931
    CAP. X.---De loco Caluarie. 932
    CAP. XI.---De Sepulcro. 932
    CAP. XII.---De Bethphage. 938
    CAP. XIII.---De Bethania. 939
    Admonitio in opusculum sequens. 940

TRACTATUS DE GRADIBUS HUMILITATIS ET SUPERBIAE.
    Prefatio. 941
    CAP. I.---Christum esse uiam humilitatis, qua peruenitur ad ueritatem. 941
    CAP. II.---Quo fructu ascendantur gradus humilitatis. 943
    CAP. III.---Quo ordine gradus humilitatis ad propositum brauium ueritatis perducant, et quomodo Christus per passionem didicit misericordiam. 944
    CAP. Iu.---Primus ueritatis gradus est, primum seipcum attendere, sen propriam miseriam agnoscere. 948
    CAP. u.---Secundus gradus ueritatis est, ex agnitione proprie infirmitatis, compati miserie proximi. 950
    CAP. uI.---Tertius gradus ueritatis, mundare oculum cordis ac contemplanda celestia et diuina. 951
    CAP. uII.---Quomodo sancta Trinitas hoc tres ueritatis gradus in nobis operatur. 952
    CAP. uIII.---Gradus iidem in raptu sancti Pauli declarantur. 954
    CAP. IX.---Gemitus et suspiria sancti Bernardi, ad ueritatem anhelantis. 955
    ALTERA PARS TRACTATUS. De duodecim gradibus superbie.
    CAP. X.---De primo superbie gradu, qui est curiositas 957
    CAP. XI.---De secundo gradu superbie, qui est leuitas animi. 963
     CAP. XII.---De tertio gradu superbie, qui est inepta letitia. 963
    CAP. XIII.---De quarto gradu superbie, qui est iactantia. 964
    CAP. XIu.---De quinto gradu superbie, qui dicitur singularitas. 965
    CAP. Xu.---De sexto gradu superbie, id est arrogantia. 965
    CAP. XuI.---De septimo gradu superbie, qui est presumptio. 966
    CAP. XuII.---De octauo gradu superbie, qui est defensio peccatorum. 966
    CAP. XuIII.---De nono gradu superbie qui est simulata confessio. 966
    CAP. XIX.---De decimo gradu superbie, qui est rebellio. 968
    CAP. XX.---De undecimo gradu superbie, qui est libertas peccandi. 968
    CAP. XXI.---De duodecimo gradu superbie, qui est consuetudo peccandi. 969
    CAP. XXII.---An et quomodo orandum pro desperatis, et mortuis secundum animam. 969
    Admonitio in opusculum sequens. 971

LIBER DE DILIGENDO DEO.
    Prefatio. 973
    CAP. I.---Quare et quomodo diligendus sit Deus. 974
    CAP. II.---Deus quantopere ab homine mereatur amari, ob bona tuum corporis tum anime. Quomodo ea agnoscenda et habenda citra donantis iniuriam. 975
    CAP. III.---Christiani quantos habeant stimulos amandi Deum pre infidelibus. 978
    CAP. Iu.---Quinam ex Dei recordatione consolationem cupiant: quiue magis ad eius amorem idonei. 980
    CAP. u.---Christiano quantum incumbat debitum amoris. 982
    CAP. uI.---Breuis anacephaleosis et summa predictorum. 983
    CAP. uII.---Non sine fructu et premio diligi Deus; et terrenis non satiari humani cordis appetitum. 984
    CAP. uIII.---De primo gradu amoris, quo diligit homo se propter se. 987
    CAP. IX.---De secundo et tertio gradu amoris 989
    CAP. X.---De quarto gradu amoris cum nec seipsum diligit homo nisi propter Deum. 990
    CAP. XI.---Hec amoris perfectio non competit etiam solutis animabus beatorum, ante resurrectionem. 993
    CAP. XII.---De caritate ex epistola ad Cartusianos scripta. 993
    CAP. XIII.---De lege proprie uoluntatis et cupiditatis, seruorum et mercenariorum. 996
    CAP. XIu.---De lege caritatis filiorum. 997
    CAP. Xu.---De quatuor gradibus amoris, et felici statu patrie celestis. 998
    Admonitio in opusculum sequens. 999

TRACTATUS DE GRATIA ET LIBERO ARBITRIO.
    Prefatio. 1001
    CAP. I.---Ad boni operis meritum, una cum gratia Dei, concurrere liberi arbitrii consensum. 1001
    CAP. II.---Quid liberum arbitrium,. seu in quo consistat libertas. 1003
    CAP. III.---Triplicem esse libertatem, Nature, Gratie, Glorie. 1004
    CAP. Iu.---Qualis libertas competàt animabus sanctis carne solutis: queue Deo, et omni creature rationali communis. 1006
    CAP. u.---An libertas a miseria, seu complaciti, detur in hoc seculo. 1008
    CAP. uI.---Ad uolendum bonum gratiam omnino esse necessariam. 1010
    CAP. uII.---Utrum primi homines in paradiso trina illa libertate prediti fuerint, et post peccatum. 1013
    CAP. uIII.---Libertatem arbitrii remanere post peccatum. 1014
    CAP. IX.---Imaginem et similitudinem Dei ad quam conditi sumus, in triplici libertate consistere. 1016
    CAP. X.---Similitudinem diuine imaginis in nobis reformari per Christum. 1018
    CAP. XI.---Libero arbitrio nichil derogari per gratiam, neque per tentationem. 1020
    CAP. XII.---An negans fidem metu mortis et penarum, excusetur a culpa, uel destituatur libero arbitrio. Ubi negatio Petri discutitur. 1021
    CAP. XIII.---Merita hominis mera esse Dei munera. 1024
    CAP. XIu.---Quid gratie, quid libero arbitrio in negotio salutis attribuendum. 1025
    Admonitio in opusculum sequens. 1029

 TRACTATUS DE BAPTISMO ALIISQUE QUAESTIONIBUS.
    Prefatio. 1031
    CAP. I.---Non obligasse Baptismum, ex quo dictum fuit Nicodemo, »Nisi quis renatus,« etc. 1031
    CAP. II.---Baptismi obligationem cepisse primum post sufficientem eius promulgationem. In necessitatis tamen articulo sufficere Baptismum fide et uoto susceptum, sicut et martyrium. 1034
    CAP. III.---Iustos ueteris Testamenti non tam claram habuisse notitiam futurorum mysteriorum fidei, quam nos habemus preteritorum. 1038
    CAP. Iu.---Ostendit dari peccatum per ignorantiam, contra assertorem contrarie opinionis. 1041
    CAP. u.---Sententiam quamdam suam male acceptam a calumnia uindicat, nempe, quod Angelos latuerit consilium Incarnationis Dominice. 1042
    Admonitio in opusculum sequens. 1045

CAPITULA HAERESUM PETRI ABAELARDI.
    CAP. I.---Horrenda similitudo de sigillo ereo, de specie et genere ad Trinitatem. 1049
    CAP. II.---Quod Spiritus sanctus non sit de substantia Patris. 1049
    CAP. III.---Quod ea Deus solummodo possit facere, uel dimittere, uel eo modo tantum, uel eo tempore quo facit, non alio. 1049
    CAP. Iu.---Quod Christus non assumpsit carnem, ut nos a iugo diaboli liberaret. 1050
    CAP. u.---Quod neque Deus et homo, neque homo persona, que Christus est, sit tertia persona in Trinitate. 1051
    CAP. uI.---Quod Deus non plus faciat ei qui saluatur antequam cohereat gratie, quam ei qui non saluatur. 1051
    CAP. uII.---Quod Deus non debeat mala impedire. 1052
    CAP. uIII.---Quod non contraximus ex Adam culpam, sed penam. 1052
    CAP. IX.---Quod corpus Domini non cadit in terram. 1052
    CAP. X.---Quod propter opera nec melior nec peior efficiatur homo. 1052
    CAP. XI.---Quod non peccauerunt qui Christum crucifixerunt ignoranter; et quod non sit culpe ascribendum quidquid fit per ignorantiam. 1053
    CAP. XII.---De potestate ligandi et soluendi. 1053
    CAP. XIII.---De suggestione, delectatione, et consensu. 1054
    CAP. XIu.---Quod ad Patrem proprie uel specialiter pertinet omnipotentia. 1054

TRACTATUS DE ERRORIBUS ABAELARDI.
    Prefatio. 1053
    CAP. I.---Impia Abelardi de sancta Trinitate dogmata recenset, et explodit. 1055
    CAP. II.---In Trinitate non esse admittendam ullam disparitatem, sed omnimodam equalitatem. 1057
    CAP. III.---Absurdum dogma Abelardi, nomina absoluta et essent alia uni persone proprie et specialiter attribuentis, oppugnat. 1058
    CAP. Iu.---Refellit definitionem fidei, qua dicit Abelardus fidem, esse estimationem. 1061
    CAP. u.---Arguit Abelardum, sua sensa aut somnia unanimi Patrum sententie preferentem, presertim ubi dicit Christum non ideo incarnatum, ut hominem liberaret de potestate Satane. 1062
    CAP. uI.---In opere liberationis humane non solum misericordiam, sed et iustitiam relucere. 1065
    CAP. uII.---Abelardum perstringit, impie ac temere Dei secreta scrutantem et extenuantem. 1067
    CAP. uIII.---Quare Christus tam grauem ac laboriosum nos liberandi modum susceperit, cum sola eius uoluntas seu iussio sufficeret. 1068
    CAP. IX.---Christum uenisse in mundum, non solius instructionis nostre, sed et liberationis causa. 1071

uITA SANCTI MALACHIAE.
    Prefatio Ad Conganum abbatem. 1073
     CAP. I.---Pueritia et adolescentia S. Malachie. 1075
    CAP. II.---Religiose uite tirocinium. 1077
    CAP. III.---Ordinibus initiatus episcopi uices gerit. 1078
    CAP. Iu.---Malcho episcopo plenius instituendus adheret. 1079
    CAP. u.---Sorori defuncte sacrificii oblatione succurrit. 1081
    CAP. uI.---Monasterium Benchorense desolatum instaurat. 1082
    CAP. uII.---Dyssenteria laborantem curat. 1083
    CAP. uIII.---Episcopatum Conneretensem. licet inuitus, suscipit. 1084
    CAP. IX.---Monasterium Ibracense construit. 1085
    CAP. X.---Fit archiepiscopus seu primas Hibernie. 1086
    CAP. XI.---Insidias euadit incolumis, auctoribus male perditis. 1088
    CAP. XII.---Hostes seu emulos, in ipsum armatos, uirtute animi et constanti in Deum fide lenit, et sibi conciliat. 1089
    CAP. XIII.---Deus Malachie detractores punit. 1091
    CAP. XIu.---Sedem metropolitanam paci redditam resignat. 1092
    CAP. Xu.---Romam proficisci deliberat, pallium a Pontifice petiturus. 1092
    CAP. XuI.---Romam tendens, et inde rediens, Claram-uallem uisitat. 1094
    CAP. XuII.---Diuersa beneficia sanitatum per eum collata. 1095
    CAP. XuIII.---Reuersus in patriam, totus cure pastorali et reformationi incumbit. 1096
    CAP. XIX.---uirtutum eius insignia, et mores uero presule digni. 1097
    CAP. XX.---Energumenos uexatos a demoniis liberat. 1099
    CAP. XXI.---Beneficia moribundis et parturientibus prestita. 1100
    CAP. XXII.---Concubinario obstinato exitium denuntiat. 1100
    CAP. XXIII.---uaria sanitatum beneficia uariis prestita. 1101
    CAP. XXIu.---Femina sine sacramento Extreme Unctionis defunctam resuscitat. 1103
    CAP. XXu.---Alia diuersa beneficia in diuersos collata. 1104
    CAP. XXuI.---ueritatem corporis Christi in Eucaristia propugnat. 1105
    CAP. XXuII.---Pacem et concordiam inter dissidentes mirabiliter conciliat. 1106
    CAP. XXuIII.---Sacrum edificium moliens, aduersarium patitur, sed mox ultione diuina correptum. 1108
    CAP. XXIX.---Claret prophetie spiritu, et omni miraculorum gratia. 1111
    CAP. XXX.---Locum et diem mortis sue predicit, et causa pallii denuo iter ad papam Eugenium suscipit. 1112
    CAP. XXXI.---Rursus Claram-uallem uenit, moriturus loco et tempore quo desiderauerat. 1114

HYMNUS DE S. MALACHIA.
    Admonitio in opusculum sequens 1118
    Prologus super Antiphonarium Cisterciensis ordinis. 1121

TRACTATUS DE CANTU. APPENDIX AD TRACTATUS MORALES ET DOCTRINALES.
    Monitum in opusculum sequens. 1131
    S. BERNARDUS SUPER HYMNUM: Iesu nostra redemptio. 1133
    Monitum in opuscula duo sequentia. 1133
    LIBER DE PASSIONE CHRISTI ET DOLORIBUS MATRIS EIUS. 1134
    TRACTATUS AD LAUDEM GLORIOSAE u. MARIAE 1141
    Monitum in opusculum sequens. 1147
    TRACTATUS DE CORPORE DOMINI. 1149
    TRACTATUS CANTANDI GRADUALE. 1151
    TONALE S. BERNARDI. 1153







INDEX ALPHABETICUS EPISTOLARUM S. BERNARDI.



A
     Abbati Sancti-Albini Andegauensis, epistola 204
    Abbati Sancti-Benedicti, 421.
    Abbati canonicorum regularium Sancti-Petri de Monte, 76.
    Abbati cuidam, forte Bernardo Italo, 336.
    Abbati Eboracensi, 94, 313.
    Abbati Sancti-Nicasii Remensis, 32.
    Abbati Trium-Fontium, 274.
    Abbati de Trunco-Berengarii, 417.
    Abbati cuidam Ordinis Sancti-Benedicti, 445.
    Abbatibus Cistercii congregatis, 145.
    Abbatibus Suessione congregatis, 91.
    Abbatibus quibusdam, 102, 421, 427, 442, 444, 452.
    Abbatisse Faberniacensi, 391.
    Adamo monacho Morimundi, 5, 7.
    Adelaidi ducisse Lotharingie, 119, 120.
    Aildicurtis canonicis regularibus, 3.
    Alardo monacho Cisterciensi, 414.
    Alberico cardinali episc. Ostiensi, 219, 230-232.
    Alberoni primicerio Metensi, 30.
    Alberto incluso, 404.
    Alexandro episcopo Lincolniensi, 64.
    Alexandro Priori de Fontibus, 320.
    Alfonso regi Portugallie, 308, 457.
    Alpensibus monachis, 142
    Aluiso abbati Aquiscincti, 65.
    Aluiso episcopo Atrebatensi, 395.
    Amedeo Alte-Cumbe abbati, 447.
    Amicis quibusdam, 424, 426, 429, 430, 443, 450.
    Anastasii  monachis, 345.
    Andree auunculo suo, militi Templi, 288.
    Angelberto comiti Engolismensi, 299.
    Anonymis quibusdam, 440, 446, 448, 453, 454.
    Aquitanie episcopis, 126.
    Ardutioni Gebennensi electo, 27.
    Ardutioni iam episcopo, 28.
    Arnoldo abbati Bone-uallis, 310.
    Arnoldo abbati Morimundi, 4.
    Artaldo abbati Prulliacensi, 75.
    Ascelino seu Anselmo episcopo Roffensi, 205.
    Attoni episcopo Trecensi, 23.
    Attoni et clero Trecensi, 203.

B
    Balduino abbati de Castellione, 401.
    Balduino iam episcopo Nouiomensi, 402.
    Balduino abbati Reatino, 201.
    Beatrici nobili et religiose matrone, 118.
    Benedicti  abbati, 465.
    Bernardo legato apostolico, 302.
    Bernardo Priori Portarum, 250.
    Bernardo de Portis Cartusiensi, 153, 154.
    Bertini  monachis, 384, 385.
    Blesensi comitisse, 300.
    Brunoni abbati de Clara-ualle, 281.
    Brunoni Coloniensi, 6.
    Brunoni Coloniensi electo, 8.
    Brunoni iam archiepiscopo Coloniensi, 9, 10.
    Burchardo abbati Balernensi, 146.
    Burgundie ducisse, 121.

 C
    Capitulo Cisterciensi, 145.
    Capitulo nigrorum monachorum, 91.
    Celestino II pape, 235, 358, 359.
    Canonicis regularibus de Aildicurte, 3.
    Cardinali presbytero, 335.
    Cardinalibus Romane curie, 168, 188, 230-232, 236, 237.
    Clare-uallensibus monachis, 143, 144.
    Cisterciensi capitulo, 145, et ante 273.
    Clero Mediolanensi, 132.
    Clero et populo Francie orientalis, 363
    Conrado duci Zeringensi, 97.
    Conrado regi Romanorum, 183, 244.
    Constantiensi episcopo, 195.
    Conuersis quibusdam, 462.

D
    Drogoni monacho Sancti-Nicasii Remensis, 34.
    Duci et ducisse Lotharingie, 119.
    Ducisse Burgundie, 121.
    Ducisse Lotharingie, 119, 120.

E
    Ebalo episcopo Catalaunensi, 58.
    Eboracensi archiepiscopo, 95.
    Elie cardinali, 295.
    Elie monachi parentibus, 111.
    Engolismensi comiti, 299.
    Episcopis Aquitanie, 126.
    Episcopis et cardinalibus Romane curie, 168, 188.
    Episcopis Senonas conuocandis, 187.
    Episcopo cuidam, 100.
    Episcopo cuidam, 422.
    Episcopo Trecensi, 427.
    Ermengardi quondam comit. Britannie, 116, 117.
    Eskilo archiepiscopo Lundensi, 390.
    Eugenio III pape, 238-240, 245-249, 251, 252, 256-259, 261, 262, 268-270, 273, 275-278, 280, 283-286, 291, 294, 298, 305, 309.
    Eustachio occupatori ualentine sedis, 185.

F
    Faberniacensi abbatisse, 391.
    Falconi decano Ecclesie Lugdunensis, 165
    Falconi electo archiepiscopo, 173.
    Flauiacensibus monachis, 67, 68.
    Francie orientalis clero et populo, 363.
    Francorum regi, 448.
    Fratribus ***, 450.
    Fulconi adolescenti, 2.

G
    G. abbati, 405.
    G. cardinali, 332, 333.
    G. cardinali diacono, 368.
    Galtero episcopo Laudunensi, 272.
    Gaufrido abbati Sancte-Marie Eboracensis, 94, 313.
    Gaufrido abbati Sancti-Medardi, 66.
    Gaufrido episcopo Carnotensi, 55, 56, 57.
    Gaufrido Lexouiensi, 112.
     Gaufrido de Loratorio, 125.
    Gaufrido de Perrona et sociis eius, 109.
    Gaufridi parentibus, 111.
    Gerardo abbati Pultariensi, 81
    Gerardo cancellario sancte Romane Ecclesie, 219.
    Gilduino abbati Sancti-uictoris Parisiensis, 410.
    Gilleberto Uniuersali episcopo Londoniensi, 24.
    Godefrido Priori Clare-uallensi, 317.
    Gregorio Tarquinio cardinali, 333.
    Gualtero de Caluo-Monte, 104.
    Guarino abbati Alpensi, 254.
    Guidoni abbati Arremarensi, 297, 398.
    Guidoni abbati Molismensi, 80.
    Guidoni abbati Trium-Fontium, 69, 70.
    Guidoni cardinali et cancellario, 367.
    Guidoni cardinali Pisano, 334.
    Guidoni de Castello, 192
    Guidoni episcopo Lausannensi, 26.
    Guidoni legato sancte Romane Ecclesie, 196.
    Guidoni thesaurio Ecclesie Lugdunensis, 165.
    Guigoni Priori, et ceteris Cartusie maioris Religiosis, 11, 12.
    Guilenco episcopo Lingonensi, 59, 60
    Guillelmo abbati Sancti-Theodorici, 85, 86, 327.
    Guillelmo comiti Pictauorum et duci Aquitanie, 127, 128.

H
    Haimerico cancellario sancte Romane Ecclesie, 15, 20, 48, 51-54, 157, 160, 162, 181, 311, 316, 338.
    Helie cardinali, 295.
    Helie monachi parentibus, 111
    Henrico archidiacono, 403.
    Henrico archiepiscopo Moguntino, 365.
    Henrico archiepiscopo Senonensi, 42, 43, 182, 316.
    Henrico cardinali, 295.
    Henrico de Murdach, abbati de ualle-Clara, 106, 321
    Henrico comiti Campanie, 279.
    Henrico episcopo uirdunensi, 62, 63.
    Henrico episcopo Wintonensi, 93.
    Henrico regi Anglorum, 92, 138.
    Herberto abbati Sancti-Stephani Diuionensis, 234.
    Hibernie fratribus, 374.
    Hildeberto archiepiscopo Turonensi, 123, 124.
    Hildefonso comiti Sancti-Aegidii, 241.
    Hildegardi abbatisse, 366.
    Hildegario abbati Flauiacensi, 67, 68.
    Honorio II pape, 13, 14, 46, 47, 49, 50.
    Hugoni abbati Pontiniacensi, 33.
    Hugoni abbati Premonstratensi, 253.
    Hugoni abbati Trium-Fontium, 274.
    Hugoni archiepiscopo Rothomagensi, 25, 418.
    Hugoni cardinali episcopo Ostiensi, 287, 290 296, 306, 307.
    Hugoni comiti Campanie, Templi militi facto, 31.
    Hugoni Farsito, 35, 36.
    Hugoni nouitio, postea Bone-uallis abbati, 322.
    Hugoni de Sancto-uictore, 77.
    Hugoni episcopo Rothomagensi, 418.
    Humbaldo archiepiscopo Lugdunensi, 22.
    Humberto abbati Igniacensi, 141.

I
    Ide comitisse Niuernensi, 375.
    Igmaro seu Ymaro carninali episcopo Tusculano, 219, 230-232.
    Ignotis quibusdam, 98, 416.
    Imperatrici Romanorum, 137.
    Innocentio II pape, 136, 150, 152, 155, 156, 158, 159, 161, 164, 166, 167, 169, 171, 172, 176-180, 184, 189, 190, 191, 198, 199, 210-218, 314, 318, 323, 330, 337, 339, 340 343, 346-351, 432.
    Iuoni seu Yuoni cardinal', 193.

I
    Ianuensibus ciuibus, 129.
    Ierosolymorum patriarche, 175, 193.
    Ierosolymorum regine, 206, 289, 354, 355.
    Ioanni abbati de Buzaio, 233.
    Ioanni Cirite abbati, 464.
    Ioanni Cremensi cardinali presbytero, 163.
    Ioannis  Carnotensis abbati, 82.
    Ioranno abbati Sancti-Nicasii Remensis, 32.
    Iosleno episcopo Suessionensi, 222, 223 225, 227, 265, 342.
    Iudici cuidam, 425.

 L
    Letiensi abbati, 400.
    Laudunensi episcopo, 272.
    Legatis apostolicis, 302.
    Lelberto abbati Sancti-Michelis, 399.
    Lemouicensi episcopo, 329.
    Leonio abbati Sancti-Bertini, 382, 383.
    Lotharingie duci et ducisse 119.
    Lotharingie ducisse, 120
    Lothario imperatori, 139, 140.
    Luce abbati Cuissiacensi, 79.
    Ludouico Grosso regi Francorum, 45, 255.
    Ludouico Iuniori regi Francorum 170, 220, 221, 226 282, 303, 304.
    Ludouico regi Francorum, 466.
    Lugdunensi archiepiscopo, 394.
    Lugdunensibus canonicis, 174.

M
    Malachie archiepiscopo Hibernie, 341, 356, 357.
    Mar. et uxori eius, 421.
    Marie  Trecensis sanctimoniali cuidam, 115.
    Matertere imperatoris Hispaniarum, 455.
    Mathildi comitisse Blesenci, 300.
    Mathildi ducisse Burgundie, 121.
    Mathildi regine Anglorum, 315.
    Mattheo legato, 21.
    Mattheo Albanensi episcopo, 461.
    Mediolanensibus ciuibus, 131, 133.
    Mediolanensi clero, 132.
    Mediolanensibus nouitiis, 134.
    Milisendi Ierosolym. regine, 206 289, 354, 355.
    Monacho cuidam, 99.
    Monachis de Sancto-Anastasio, 345.
    Monachis Trium-Fontium, 71.

N
    Nicasii  Remensis abbati, 32
    Nicolai  de Saltu abbati, 83, 84, 406
    Nouitiis Mediolanensibus, 134
    Nouitiis quibusdam, 462

O
    Odoni abbati Belli-Loci, 407.
    Odoni abbati Maioris-Monasterii, 397.
    Ogerio canonico regulari, 87, 88, 89, 90.
    Ostiensi episcopo, 287, 290, 296, 306, 307.

P
    Pape in gratiam Trecensis episcopi, 432-439
    Patriarche Iorosolymitano, 175, 393
    Petro abbati Cellensi, 293, 419.
    Petro abbati Cluniacensi, 147-149, 228, 265, 267, 364, 387, 389.
    Petri  de Monte abbati, 76.
    Petro decano Bisuntino, 197.
    Petro diacono cardinali, 17, 18, 19.
    Petro episcopo Palentino, 372.
    Petro episcopo Papiensi, 135.
    Petro presbytero cardinali, 16.
    Philippo Turonensis Ecclesie inuasori, 151
    Pisanis ciuibus, 130.
    Premonstratensi abbati, 253.
    Preuaricatori cuidam pacti sui, 415.
    Priori cuidam uallis, 441.

R
    Radulfo patriarche Antiocheno, 392.
    Rainaldo abbati Fusniacensi, 72-74, 413
    Rainaldo archiepiscopo Remensi, 312.
    Regi Francorum, 449.
    Regine Ierosolymorum, 206, 289, 354, 355.
    Religiosis quibusdam, 101.
    Richardo abbati Fontanensi in Anglia, 96.
    Richere imperatrici Romanorum, 137.
    Ricuino episcopo Tullensi, 61, 396.
    Roberto abbati de Dunis, 324, 325.
    Roberto nepoti suo, 1.
    Roberto Pullo cardinali cancellario, 362
    Roffensi episcopo, 205.
    Rogerio regi Sicilie, 207, 208, 209.
    Romane curie cardinalibus et episc., 236, 237.
    Romane curie tribus episc., 219, 230, 231, 232.
    Romano pontifici, 328
    Romano subdiac. sancte Romane Ecclesie, 105
     Romanis, siue senatui populoque Romano, 243.
    Rorgoni de Abbatis-uilla, 409.
    Rualeno abbati Sancti-Anastasii, 260.

S
    Seculari cuidam, 292.
    Sancte sorori imperatoris Hispanie, 301.
    Sanctimoniali cuidam, 114.
    Sanctimoniali de monasterio Sancte-Marie Trecensis, 115.
    Senonensi clero, 202.
    Simoni abbati S. Nicolai de Saltu, 83, 84, 406
    Simoni duci Lotharingie, 119.
    Simoni filio Castellani Cameracensis, 186.
    Sophie uirgini, 113.
    Spirensi populo, 363.
    Stephano abbati Sancti-Ioannis Carnotensis, 82.
    Stephano cardinali episcopo Prenestino, 219, 224, 230-232, 331.
    Stephano episcopo Metensi, 29.
    Sugerio abbati, 78, 222, 266, 369-371, 376-381.

T
    T. adolescenti, qui uitam monasticam uouerat, 412.
    Theobaldo archiepiscopo Cantuariensi, 361.
    Theobaldo comiti Campanie, 37-41, 271.
    Thome de Sancto-Audomaro, 108.
    Thome preposito de Beuerla, 107, 411.
    Tolosanis ciuibus, 242.
    Trecensi clero, 203.
    Trecensi episcopo, 427.
    Trium-Fontium monachis, 71.
    Trunci-Berengarii abbati, 417.
    Turstino archiepiscopo Eboracensi, 95, 319.

U
    Ulgerio episcopo Andegauensi 200.

u
    uallis cuidam Priori, 441.
    Wilenco episcopo Lingonensi, 59, 60.
    Willelmo abbati de Rieualle, 353, 360
    Willelmo abbati Trecensi, 408.
    Willelmo comiti Antissiodorensi, 464.
    Willelmi monachi Clare-uallensis fratri, 103.
    Willelmo patriarche Ierosolymorum, 175, 393.

Y
    Ymaro seu Igmaro cardinali episcopo Tusculano, 219, 230-232.
    Yuoni seu Iuoni cardinali, 193.

DIuERSORUM EPISTOLAE AD BERNARDUM ET ALIOS.
    A. cuiusdam abbati Reatinensi, epist. 482.
    Abbatis Spine ad S. Bernardum, epist. 373.
    Adriano Iu pape capituli generalis nigrorum monachorum, epist. 480.
    Alexandro III pape capituli generalis nigrorum monachorum, epist. 481.
    Bartholomei episcopi Laudunensis, ad Samsonem Remensem, epist. 476.
     Bernardi abbatis Itali ad Innocentium, epist. 343.
    Bernardi eiusdem ad S. Bernardum, epist. 354, 466.
    Britannie comiti et baronibus, Nicolai Clare-uallensis, in persona Bernardi, epist. 461.
    Celestino II Clare-uallensium, epist. 359.
    Capituli generalis nigrorum monachorum ad Adrianum Iu, epist. 480.
    Capituli eiusdem ad Alexandrum III, epist. 481.
    Capitulo Cisterciensi Eugenii epistola, premissa epist. 273.
    Capitulo eidem Hugonis episc. Ostiensis, epist. 475.
    Clare-uallensium ad Celestinum II, epist. 359.
    Episcopis apud Senones congregatis Innocentii, II pape rescriptum, epist. 194.
    Eugenii III pape ad capitulum Cisterciense epistola, premissa epist. 273.
    Fastredi abbatis Clare-uallensis ad quemdam ordinis sui abbatem, epist. 478.
    G. ad S. Bernardum, epist. 472.
    Gaufridi episcopi Carnotensis ad Stephanum episcopum Parisiensem, epist. 427.
    Guillelmi abbatis Sancti-Theoderici ad Gaufridum Carnotensem et Bernardum, epist. 326.
    Henrici episcopi Trecensis ad S. Bernardum, epist. 474.
    Hildeberti archiepiscopi Turonensis ad S. Bernardum, epist. 122.
    Haimonis archidiaconi Catalaunensis ad S. Bernardum, epist. 470, 471.
    Hugonis episcopi Ostiensis ad capitulum Cisterciense, epist. 437.
    Hugonis Metelli ad S. Bernardum, epist. 467-469.
    Hugonis Metelli in persona abbatis sui ad Guillelmum abbatem, epist. 469.
    Innocentii II pape rescriptum ad episcopos Senonis congregatos, epist. 194.
    Innocentii II pape priuilegium S. Bernardo concessum, epist. 352.
    Innocentio II pape Bernardi abbatis Itali, epist. 343.
    Ioannis abbatis Case-Marii ad S. Bernardum, epist. 386.
    Lucano episcopo Nicolai Clare-uallensis, epist. 463.
    Manueli Comneno imperatori Constantinopolitano Nicolai Clare-uallensis, epist. 462.
    Nicolai Clare-uallensis ad comitem et barones Britannie, in persona Bernardi, epist. 461.
    Nicolai Clare-uallensis ad Manuelem Comnenum imperatorem Constantinopolitanum epist. 462.
    Nicolai Clare-uallensis ad Lucanum episcopum, epist. 463.
    Nouiomensi preposito C. Petri de Roya, epist. 479.
    Petri uenerabilis, abbatis Cluniacensis, ad S. Bernardum, epistt. 229, 264, 388.
    Petri de Roya nouitii Clare uallensis ad C. prepositum Nouiomensem, epist. 479.
    Reatinensi abbati cuiusdam A. epist. 482.
    Samsonis archiepiscopi Remensis ad S. Bernardum, epist. 473.
    Stephano episcopo Parisiensi Gaufridi episcopi Carnotensis, epist. 465.
    Turstini archiepiscopi Eboracensis ad Willelmum Cantuariensem pontificem, epist. 477.
    Willelmo Cantuariensi pontifici Turstini archiepiscopi Eboracensis, epist. 477.







INDEX EPISTOLARUM S. BERNARDI PRO ARGUMENTI QUALITATE DISPOSITUS.



 EPISTOLAE ECCLESIASTICAE. De rebus theologicis, et de disciplina ecclesiastica.
    De tempore quo cepit obligare baptismus, 77, modo tractatus 11 in tomo II.
    Super Euangelio Luce, 461
    De forma baptismi, 403.
    Contra errores Petri Abelardi, 187-195, 326, 327, 330-338.
    Contra errores Arnaldi Brixiensis, 195, 196.
    Contra Henricum hereticum; 241, 242.
    Contra schisma, 219.
    Iudeos non esse persequendos, 365.
    De bello contra hostes Ecclesie, 256, 363
    De eius successu, 298, 386.
    De penitentia ob defectum in Missa commissum, 69.
    De penitentiis ob crimina imponendis, 61, 62.
    De impedimento matrimonii ob consanguinitatem, 371.
    Contra diuortium et nuptias post ipsum, 216, 220, 221.
    De qualitate diuinorum officiorum, 398.
    De conceptione beate Marie, 174.
    De festo Machabeorum, 98.
    Aduersus clericum coniugatum et militem, 203.
    Aduersus eos qui beneficia pueris conferunt, 271, 426
    Contra turbas ecclesiarum, 156, 157, 230, 318, 454
    Contra occisores clericorum, 158, 163.
    Pro diuersis causis ecclesiasticis, 19, 20, 22, 30, 59, 251, 261, 262, 270, 283, 285, 314.
    Pro iuribus ecclesiarum seu monasteriorum, 14, 15, 16, 43, 44, 60, 263, 291, 352.
    De exemptionibus monasteriorum, 179, 188, 323.

e summo pontifice et curia Romana.
    Hortatorie ad suscipiendum Innocentium, 124-134, 138-140.
    Congratulatorie de Eugenii electione, 237, 238.
    Pro reconciliatione Romanorum cum Eugenio. 243, 244
    De morte eiusdem Eugenii, 437.
    Pro reuerentia erga pontificem, 176, 183.
    Parenetice ad pontificem pro defensione oppressorum, 198, 199, 217.
    Pro pace procuranda, 358.
    Pro monasteriis, 273.
    Admonitorie ad cancellarium sancte Romane Ecclesie, 311, 362.
    Contra quemdam legatum, 290.

De episcopis.
    Pro electione episcopi, 202.
    Pro confirmatione episcoporum, 13, 170-172, 249, 348.
    Deliberatiua, an acceptandus episcopatus, 8.
    Contra quasdam electiones, 155, 164-170, 250, 275, 280, 328-430.
    De recta episcopalis dignitatis administratione, 9, 10, 25-28, 42.
    Exhortatorie ad humilitatem, 392, 393.
    Congratulatorie ob pacem procuratum, 29.
    Congratulatorie ob amorem pauperum et paupertatis, 23, 24.
    Commendatorie pro Remensi archiepiscopo, 247, 284.
    Commendatorie pro aliis episcopis, 294-296, 302, 305, 307, 339, 340, 342, 428, 432, 434, 437, 439.
     Pro episcopis depositis, 212, 246, 257.
    Apologetice episcoporum apud reges, 45, 46, 47.
    Apologetice episcoporum apud Papam, 49, 50, 51, 152, 213.
    Pro iuribus episcoporum, 177-180, 429.
    Contra quosdam episcopos, 182, 248, 252, 268.
    Contra intrusos, 150, 151, 185, 235, 236, 239, 240, 346, 347.
    Quomodo se gerendum erga episcopum intrusum 353 360.
    Contra testamentum episcopi, 276.
    Deliberatiua, an abdicandus episcopatus, 319.
    Reddita ratio administrationis, 437

EPISTOLAE MORALES. De uirtutibus et uitiis.
    De caritate et compassione, 11, 12.
    De eleemosynis, 23, 24, 95, 100, 207, 416, 420, 451.
    De eleemosynis in monasteria, 316.
    De restitutione, 279, 283.
    De reddendo deposito, 407.
    De uera amicitia, 271, 324, 409.
    De perseuerantia, 454.
    Contra auaritiam, 103.
    Contra duella, 376.

Ad reges et principes.
    De reuerentia pape et episcopis ab eis exhibenda, 45, 183.
    Pro pace cum Ecclesia, 220-226.
    Pro concilio celebrando, 255.
    Pro confirmatione episcoporum, 282.
    Pro uitando excommunicato, 303.
    De caritate et eleemosyna, 207, 208, 209.
    Contra Ecclesie uexationes 224.
    Contra exactiones, 299.
    Dehortatoria a bello, 97.

Ad ministros regios.
    Pro pace, 222-227.
    Hortatoria ad zelum, 377.
    Ad studium bone fame, 381

Ad uiduas nobiles.
    De modo uiuendi in uiduitate, 289.
    Quomodo se gerat regina uidua, 354.
    Consolatoria de filii uita degeneri, 300

EPISTOLAE ASCETICAE. De uocatione, statu et uirtutibus religiosis.
    Hortatoria, ut anime cura preferatur corporis sollicitudini, et ut seculo renuntietur, 440.
    Parenetice ad ingressum in religionem, 104-108, 411, 412.
    Ad profectum, 254, 345, 385.
    Ad studium discipline regularis, nunc premissa epistole 273.
    De capitulis generalibus nigrorum monachorum, 91, 493.
    De moribus primorum Cisterciensium, 488, 492.
     Congratulatorie de electione uite religiose 31, 34, 109, 134, 322.
    De reformatione monasterii, 489.
    Ad reuocandos eos, qui in laxiora desciuerant, 1.
    Ad reuocandos apostatas, 2, 112, 415.
    Ad reuocandos errantes, 4-7.
    Contra eos qui alios a uita religiosa auocant, 292.
    Excusatorie ad parentes eorum qui ad uitam monasticam confugerant, 64, 111.
    De amore solitudinis et silentii, 21, 48, 52, 69.
    De uitanda monachis peregrinatione, 57, 399.
    De usu pharmacorum, 345.
    De consortio mulierum monachis uitando, 79, 405.
    Pro pace inter Cluniacenses et Cistercienses, 229.
    De breuitate et parcitate litterarum, 88, 90.
    De Religioso qui nupserat, 76.
    De transitu ad aliam religionem, 94, 313, 443.
    Apologetice de admissione alienorum Religiosorum, 3, 32, 33, 65-68, 253, 293, 382, 395, 396.

Ad sanctimoniales.
    De uirginitatis prerogatiua, 113.
    An eremi propositum sanctimoniali conueniat, 115.
    Congratulatio ad sanctimonialem, que ad meliorem frugem se receperat, 114.

Pro abbatibus et superioribus.
    De abbatis electione, 320, 321.
    Pastoralis officii munia describuntur, 201
    Hortatoria ad curam animarum, 54.
    Ad onera prelature patienter toleranda, 73, 260.
    Querela de imposita prefectura, 344, 373.
    Ad leniter recipiendos errantes, 55, 70, 80, 84, 101, 297, 400, 414, 417, 421, 444, 452.
    De eiectione incorrigibilium, 102.
    De monacho indisciplinato, 466.
    De nouitio dyscolo, 325.
     De fundatione monasteriorum, 75, 342.
    Pro reformatione monasteriorum, 58, 91, 96, 391, 427.
    Congratulatorie de ipsa reformatione, 78, 142, 254, 369.
    Consolatoria de conatu reformationis frustrato, 83.
    Responsorie de abdicando onere pastorali, 82, 86 87, 452.
    De amouendo abbate indisciplinato, 493.
    Contra eos qui curam pastoralem temere abiecerant, 141, 233.
    Commendatorie pro abbatibus, 394, 147.

EPISTOLAE uARIAE. Pro se ipso.
    Apologetice pro se ipso, 48, 81, 205, 218, 223, 250, 306, 397, 423.
    Retractatorie, 269, 274.
    Excusatorie, 446, 448.
    Urbane seu familiares, 74, 85, 116, 118, 143, 144, 145 147, 148, 204, 228, 442, 445, 449.
    Ad agendas gratiarum actiones, 120, 147, 181, 304, 312, 341, 368, 384, 390, 428.
    Modeste, 18, 72, 123, 135, 146, 153, 218, 223, 265.

Pro aliis
    Pacifice, 36, 97, 121, 136, 137, 148, 200, 253, 301, 397.
    Commendatorie pro afflictis et pauperibus, 35, 37-40, 56, 227, 351, 422, 424, 425.
    Pro amicis, 53, 258, 277, 278, 309, 435, 436.
    Pro consanguineo, 206.
    Pro abbate uexato, 231.
    Pro alio abbate inope, 379.
    Pro religiosis, 41, 53, 173, 175, 186, 198, 208, 355, 357, 383, 418, 419, 442.
    De adolescente qui se in ordine recipi postulabat, 441.
    Consolatoria de morte amici, 374.
    Increpatoria, 281.
    De bello sacro, 457, 458.




FINIS TOMI CENTESIMI OCTOGESIMI SECUNDI

