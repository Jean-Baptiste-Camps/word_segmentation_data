
PATROLOGIAE TOMUS CXXXu.

FLODOARDUS CANONICUS REMENSIS / IOANNES XIII / BENEDICTUS uI / SANCTA MATHILDIS / GUMPOLDUS MANTUANUS / ERACLIUS LEODIENSIS / UDALRICUS AUGUSTANUS

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXXXu.


FLODOARDUS CANONICUS REMENSIS,



IOANNES XIII

ET

BENEDICTUS uI,



SANCTA MATHILDIS,



GUMPOLDUS MANTUANUS,



ERACLIUS LEODIENSIS,



UDALRICUS AUGUSTANUS,

EPISCOPI.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM X.

FLODOARDI

CANONICI REMENSIS

OPERA OMNIA.

PRODEUNT NUNC PRIMUM IN UNUM COLLECTA, PARTIM EX EDITIONE COLuENERII, PARTIM EX PRAESTANTISSIMA u. CL. PERTZ COLLECTIONE; ACCESSERE FLODOARDI CARMINA DE TRIUMPHIS CHRISTI INEDITA, EX DUOBUS CODICIBUS MSS. INTER SE COLLATIS EXPRESSA. SEQUUNTUR

IOANNIS XIII

ET

BENEDICTI uI

SUMMORUM PONTIFICUM

EPISTOLAE ET DECRETA.

Intermiscentur

GUMPOLDI MANTUANI,



ERACLII LEODIENSIS,



UDALRICI AUGUSTAM,

EPISCOPORUM,

SCRIPTA uEL SCRIPTORUM FRAGMENTA QUAE SUPERSUNT.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.


EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT MONTROUGE. 1853


ELENCHUS AUCTORUM ET OPERUM QUI IN HOC TOMO CXXXu CONTINENTUR.


FLODOARDUS CANONICUS REMENSIS.
Historia Remensis. 	Col. 23
Annales. 	417
Opuscula metrica. 	491



SANCTA MATHILDIS REGINA.
uita auctore anonymo. 	885



GUMPOLDUS EPISCOPUS MANTUANUS.
uita uencezlaui ducis Bohemie. 	899



ERACLIUS LEODIENSIS EPISCOPUS.
Epistola ad Ratherium episcopum. 	943
Relatio miraculi S. Martini. 	945



IOANNES XIII PAPA.
Epistole et decreta. 	949



SANCTUS UDALRICUS AUGUSTANUS EPISCOPUS.
Sermo synodalis. 	1069
Diploma. 	1073



BENEDICTUS uI PAPA.
Epistole et decreta. 	1079





Main uolume text





ANNO DOMINI DCCCCLXuI.
FLODOARDUS CANONICUS REMENSIS.





NOTITIA HISTORICA IN FLODOARDUM.


 Flodoardum presbyterum Remensem, precipuum seculi X ornamentum, monachis accensent uiri docti non pauci post Sigebertum, quos inter Guillelmus Marlotus in Metropoli Remensi et Natalis Alexander in Historia seculi X. Flodoardus, quem idem Sigebertus Flawaldum uocat, nunquam satis laudatus, nec scio an ulli temporum illorum scriptori secundus, Sparnaco oppido ad Matronam, uulgo Epernay, natus est anno 894, siquidem anno 963 septuagenarius erat, ex ipsius Chronico. Archiuum ecclesie Remensis eius cure commissum erat cum crypta seu capella sancti Petri ex Historie sue, lib. II, cap. 19, ubi de Ebone agit, his uerbis: »Archiuum ecclesie tutissimis edificiis, cum crypta in honore sancti Petri omniumque apostolorum,  martyrum, confessorum ac uirginum dedicata, ubi Deo propitio deseruire uidemur, opere decenti construxit.« Ibidem, Gundacrum, Canonicum, ut puto, Remensem, nutritorem suum uocat, matris eius auunculus erat Flawardus nomine, qui duos filios in sancti Basoli monasterio habuit, unum Tetbertum, qui presbyter dudum, inquit, apud nos obiit. Artaldo archiepiscopo Romam, nescio cuius rei causa, profectus sub annum 936, a Leone papa uII perhonorifice exceptus est. Ita enim ipse canit in fine libri metrici de Romanis pontificibus, ubi de Leone uII

Qui me uisentem etherei pia limina Petri
Iocunde excipiens, animo quesita benigno
Admisit, fauitque pie, studuitque modeste.
 Famina grata serens, epulis recreauit utrisque
Corporis atque anime, benedixit, et oscula libans,
Ac geminans dono cumulatum muneris almi
Pergere letantem amplexu dimisit honoro.

Anno 940 Hugone Heriberti uermandensis comitis filio, ad sedem Remensis Ecclesie in locum Artaldi superordinato, Flodoardus factum improbans, peregrinationem ad limina sancti Martini pretexuit, sed ab Heriberto retentus est. Rem narrat iisdem pene uerbis Flodoardus ipse tum in Chronico ad illum annum, tum in Historia Remensi. uerba eius referenda sunt, ut appareat eumdem utriusque operis esse auctorem. Sic itaque in Chronico habet: »Ego denique disponens orationis gratia sepulcrum sancti Martini uisere, retentus sum ab Heriberto comite, clam me quibusdam accusantibus  apud eum, quod sui causa nocumenti uel filii sui  uellem proficisci. Fecitque me sub custodia detineri, ablatis a me rebus, quas de episcopatu tenebam, cum ecclesia quam regebam in Culmisciaco , sicque plenis quinque mensibus sum detentus.« Idem in Historie, lib. Iu, cap. 28: »Mihi quoque ecclesiam Culmisciaci uici abstulit cum terra beneficii, quam tunc temporis tenebam. Ego denique disponens orationis gratia sepulcrum uisere sancti Martini, retentus sum ab ipso, clam me quibusdam personis insimulantibus apud eum, quod sui causa nocumenti uel filii sui uellem proficisci: et quia renutabam me huic electo nostro committere, nesciens utrum Deo placeret presulem nostrum fore. Sicque plenis quinque mensibus apud fratres nostros , ipso comite iu  bente sub custodia partim libera sum detentus.« Tum alia inde consecuta subdit, nempe se absolutum a custodia »ipsa die conceptionis et passionis Domini nostri Iesu Christi, ad urbem Suessonicam« cum suo electo perrexisse, ubi Hugonis ordinatio confirmata est in conuentu episcoporum. »Ibi ergo, inquit, Hugo princeps tunc me per manum accipiens, huic Hugoni nepoti suo ad benefaciendum commisit, quique mihi ecclesiam sancte Marie dedit in Colrido  sitam: terram quoque quam pater suus mihi abstulerat reddidit, et aliam in predicta uilla superadiecit.« Ex his constat, Flodoardo ante annum 940 commissam fuisse curam ecclesie Culmisciacensis: ac proinde ante Agapeti pontificatum, qui anno 946 sedere cepit, presbyterum  fuisse. Quod quam ob causam hic notem, inferius uidebitur. Anno 941 Flodoardus Hugonis »iussu primum de exsilio euocatur.«

Idem synodo uirdunensi anno 947 interfuit, ut ex eo colligitur, quod post synodum, Mansimus, ait, cum Rotberto Treuirensi, nempe ipse et Artoldus. Que uerba utrobique eadem leguntur tum in Chronico ad predictum annum, tum in Historia, lib. Iu, cap. 35. De eo nichil amplius legitur ad annum 962, quo anno Hugo archiepiscopus in ordinem redactus, atque Odalricus eius loco suffectus est. Chronici hec uerba sunt: »Elegimus ad episcopum Remensem Odalricum illustrem clericum, Hugonis cuiusdam comitis filium,« etc. Denique anno sequenti  »Odalricus Remensis archiepiscopus proceres Francie, qui possessiones quasdam Remensis  occupauerant Ecclesie, uocari fecit. Ego uero, subdit Flodoardus, fractus etate, et attritus infirmitate, ministerio me abdicaui prelature coram eodem presule: quique me hoc absoluens iugo, imposuit illud per electionem fratrum meorum nepoti meo Flodoardo septuagesimo etatis mee anno.« Hactenus Flodoardus de seipso.

Quenam sit illa prelatura, quam abdicauit, ualde obscurum est. Hoc nomine sine dubio intelligitur, non simplex canonici titulus, sed uel prepositura ecclesie Remensis , uel dignitas abbatialis. Abbatem quippe, imo et monachum fuisse Flodoardum probant argumenta et indicia non pauca. Primo id precise tradit  epistola Adelagi seu Adelgagi Bremensis archiepiscopi et apostolice sedis legati ad Flodoardum, qua ipsum consolatur, quod ad cathedram ecclesie Nouiomensis electus, Fulcherio cedere coactus sit. Inscriptio epistole sic habet: Frodoardo Patri Remensi, uerbum pacis. Fortasse legendum, presbytero Remensi. In hac autem epistola que omnino sincera et genuina uidetur, Flodoardum, »beneficio deposito, in solitudinem et monasterii latebram« secessisse testatur Adelgagus, qui hanc epistolam scripsit anno 951, prid. Kalend. Octobris. An tunc pastore destituta fuerit ecclesia Nouiomensis, non satis constat ex Flodoardi Chronico, in quo Rodulfi episcopi ordinatio ponitur anno 950, et deinde, nulla eius obitus mentione facta, »Fulcarius decanus monasterii  sancti Medardi Nouiomensium episcopus Remis ordinatus« dicitur anno 954. Si mendo caret in predicta epistola anni designatio, dicendum est, Rodulfum anno ab eius ordinatione proximo 951 obiisse: deinde in eligendo successore diuisa fuisse suffragia, aliis Flodoardo fauentibus, aliis Fulcario seu Fulcherio, qui tandem superior exstiterit. Nec aliquis dicat, alium esse hunc, de quo agitur in epistola predicta, Flodoardum: cum tempus, locus, ceteraque omnia conueniant. Certe apud Sigebertum, auctorem eius supparem, in cap. 131 de scriptoribus ecclesiasticis, Flawaldus Remensis, qui gesta pontificum Remensium scripsit, monachus appellatur. Et in uetusto epitaphio Gallicis rhythmis scripto, quod a Buleo relatum est, idem asseritur, uti et  Flodoardi patria et dignitas abbatialis. En epitaphium:

Si ti ueu de Rein sauoir li Eueque,
Lye le temporaire de Flodoon le saige.
Y les mor du tam d'Odalry Eueque,
Et fut d'Epernay né par parentaige.
uequit caste Clerc, bon Moine, meilleu Abbé,
Et d'Agapit ly Romain fut aubé.
Par sen histoire maintes nouelles sauras,
Et en ille toutes antiquité auras.
Quod ita reddidit Buleus: »Si uis nosse Remenses archiepiscopos, lege Chronicon Flodoardi docti. Is fato functus est tempore Odalrici presulis, oriundus ex Sparnaco. uixit castus clericus, bonus monachus,  melior abbas. Ab Agapito papa factus fuit sacerdos. Ex eius Historia multa noua scies, et in illa totam antiquitatem hauries.« Belle omnino, sed tamen uerbum aubé, quod in sexto uersu legitur, non id significare puto, quod Flodoardus sacerdos factus sit ab Agapito, qui anno 946 sedere cepit. Nam ante annum 940 Flodoardus ecclesie Culmisciacensis rector erat, ex dictis num. 9, ac proinde sacerdos. Aubé sine dubio idem est ac Latine albatus. Quid autem uocabulum istud hoc loco significet non capio. Quidquid sit, ex his uersibus, qui non longe ab illis temporibus scripti sunt, elicitur, Flodoardum, Historie Remensis scriptorem, monachum fuisse et abbatem. Id quod non solum Sigebertus, sed etiam Adelgagi epistola contestatur, que mox  integra referenda est.

Unum contra hanc epistolam opponi potest, nempe quod in ea legitur, Flodoardum iam ante annum 951 deposuisse beneficium; cum ex Chronici postremo loco superius relato constet, eum non nisi anno 964 prelaturam abdicasse. Sed reponi potest, beneficii nomine ab Adelgago intelligi curam ecclesie Culmisciacensis, et titulum quem in ecclesia Remensi possidebat: at prelature uocabulo significari abbatialem dignitatem quam Odalricus »per electionem fratrum,« id est monachorum, Flodoardi nepoti cognomini imposuerit.

Cuius ergo, inquis, monasterii, si usquam monachus et abbas fuit? Marlotus ex communi sententia scribit, eum monasticen induisse apud sanctum  Remigium, Coluenerius ibidem etiam abbatem fuisse. Quod utrumque uereor ut uerum sit. Nam in accurato quem habemus indice tum abbatum illustris istius cenobii, tum monachorum, qui sub unoquoque abbate deuixerunt, nullus reperitur Flodoardus. Et quidem a restitutione discipline regularis ibidem facta, primus abbas fuit Hincmarus ab anno 945 in annos XXII: quo ex calculo excluditur Flodoardus. Alii secessum ei tribuunt in monasterium sancti Basoli, ubi abbas postea creatus sit. Fauet quod ibi duos habuerit consanguineos, auunculi sui filios, ut ipse ait in lib. II, cap. 3. uerum illud obstat quod anno 952, ex Chronico, Artoldus archiepiscopus »in monasterio sancti Basoli monachos restituit, expulsis clericis qui seruiebant ibi,  committens illud Hincmaro et Rotmaro abbatibus.« Atqui ante annum 951 Flodoardus iam monachus erat, ex Adelgagi litteris . Non ergo apud S. Basolum, sed potius apud Altiuillarenses, ubi Rotmarus abbas erat. Inter monachos eius temporis Altiuillarenses unum inuenio Flodoldum. An hic Flodoardus? Sane id unum nobis coniiciendum restat, quando quidem serius apud sanctum Theodericum monachi restituti sunt, ut inferius uidebimus. Porro in Altiuillarensi monasterio abbatem fuisse Rotmarum, cui cum Hincmaro commissa est cura restituende apud sanctum Basolum discipline monastice, euincit predictus index Altiuillarensium monachorum, quem  nabemus ex peruetusto codice Remigiano, in quo Rotmarus et Rodulfus abbates recensentur. Unde coniicere licet, Rotmarum cenobii sancti Basoli curam, fauente Hincmaro abbate, imposuisse Flodoardo monacho suo. Sed hec longius nos ferunt.

Flodoardi obitum anno 966 contigisse docet Appendix ad eius Chronicon his uerbis: »Ipso anno, uidelicet 966, uir uite uenerabilis et Remensis ecclesie presbyter, nomine Flodoardus, honore sanctitatis uenerandus, castitatis splendore angelicus, fulgore sapientie celicus, ceterarumque uirtutum insignibus abundanter oppletus, precedentis libelli, aliorumque dictator egregius, quinta Kalendas Apriles terrene peregrinationis relinquens exsilia, ciuica, ut credimus, adeptus est iura.« Flodoardus  ipsa die laudatur in Necrologio ecclesie Remensis, teste Sirmundo, sed sine tituli gradusue adiectione. Alius itaque censendus est Flodoardus presbyter et canonicus, qui in Necrologiis ecclesie Remensis et Remigiano notatur XuI Kal. Iunii. In ms. codice PP. Carmelitarum Excalceatorum apud Parisios hoc eius epitaphium quatuordecim libris carminum ab eodem scriptis subiunctum est, ipso Flodoardo, ut uidetur, auctore:

Hic iacet indignus Flodoardus honore sacerdos,
   Arbiter exspectans celicus ut redeat.
Hoc sibi confisus ueniam miserante ferendam,
   Sit licet admissis obsitus innumeris.
Quisque legis titulum, sortis memor ipse future,
   Expete sic Dominum propter humi positum.
Christe tuo seruo Flodoardo parce benigno,
   Et pro iudicio da ueniam famulo.

Ad scripta eius quod attinet, non satis laudari  potest Remensis Historia, quatuor libris ab ipso eruta et contexta ex uetustis illius ecclesie archiuis, conciliorum actis, gestis martyrum aliorumque sanctorum, epistolis pontificum aliisque monumentis; quam historiam R. presuli, id est, ut Sirmundus interpretatur, Rodulfo Laudunensi nuncupauit. Eiusdem est sine dubio magni momenti Chronicon, sub eius nomine primo uulgatum a Pitheo, qui an idem esset auctor immerito dubitauit, ut ex mutua comparatione euidenter supra collegimus, de quo hec leguntur in Chronico Andegauensi, tomo I Bibliothece Labbeane, pag. 285: Anno 917 initium Chronice Flodoardi; et: Anno 965 finis Chronice Flodoardi. Duobus annis mutilum est  Chronicon in editis. Henricus Bunderius Dominicanus Gandensis, qui anno 1555 uixit, in suo indice librorum mss. Belgicorum alia enumerat Flodoardi opuscula his uerbis: »Flodoardus presbyter scripsit de triumphis Italicis martyrum et confessorum metrice libros quindecim, manuscriptos Treueris in summo templo; de triumphis Christi et sanctorum Palestine metrice libros tres manuscriptos ibidem; tertio de triumphis Christi et Antiochie gestis metrice libros duos ms. ibidem.« Priores, non quindecim, sed tantum quatuordecim libri exstant in peruetusto, ut iam dixi, codice, qui modo est PP. Carmelitarum Excalceatorum: quibus ex libris nonnulla de Pontificibus Romanis  edimus. In his libris integra sunt acta sancti Patris nostri Benedicti et sancti Columbani aliorumque sanctorum, quorum Gregorius Magnus et in Dialogis meminit. Columbani uitam hanc metricam et carmen de S. Benedicto damus infra. Browerus in Annalibus Treuirensibus fragmentum de Pontifice Leone uII refert ex codice Treuirensi, idem nimirum quod superius exhibuimus. Denique Flodoardus uersibus etiam cecinit miracula quedam beate Marie, de quibus agit in Historie sue, lib. III, cap. 6. Ratherius ueronensis episcopus tanti eum fecit, ut opera sua ipsi emendanda traderet, teste Folcuino in Chronici Laubiensis, cap. 20, ubi epistolam Flodoardo Remensi a Ratherio scriptam in Laubiensis monasterii scriniis suo tempore asseruatam  dicit.

Superest ut Adelgagi epistolam eidem Flodoardo directam, que a Coluenerio primum, deinde ab aliis, etiam a Binio in Bibliotheca Patrum uulgata est, hic representemus. »Adelagus, miseratione diuina Bremensis ecclesie seruus, Flodoardo Patri Remensi, uerbum pacis. Qui dudum deposuisti beneficium, ut tecum mundane glorie contemptorem animum in solitudinem et monasterii latebram deferres, ex uoto non ante finem discessurus, quid iam doles tibi inde non licere egredi ad episcopium ascendendo, quod subripuit Fulcherius? Stas et non stas? Deo promisisti de stabilitate, ut si aliquando aliter feceris, ab eo te damnandum scires quem irriseris, et iam tamen uacillas? Esto firmus in uia Dei, et a  matutina usque ad noctem que sunt honoris et dignitatis obliuiscere. Orasti:  Suscipe me, Domine, secundum eloquium tuum et uiuam. Eloquium Dei est: Omnis ex uobis qui non renuntiat omnibus que possidet, non potest meus esse discipulus. Saluabuntur qui fugerint ab eis, et erunt in montibus sicut columbe conuallium. uidit Deus boni operis in te affectum, exercendi, prestitit facultatem, exaudiuit preces: ne dubita, consummandi afferret auxilium. Sed dicis: Negotiari uolenti commodat Deus talentum, lucrantes beat. An nescis quanto quis altius euectus est, tanto propius esse ne cadat? Ignoras honoris gradum superbie esse irritamentum, esse inanis glorie materiam? Caue ne tibi blandiaris, ne iustitiam tuam facere desideres coram  hominibus, ut uidearis ab eis. Fac te aptum regno Dei, negotiare, lucrare super destinato brauio tue uocationis in Christo Iesu. Qui te aptum dicunt dignitati maiori, ipsi te, frater, decipiunt, et uiam gressuum tuorum consultore diabolo conantur dissipare. Fateor enim qui prodesse non preesse, qui contradictiones non honores, qui labores non delicias, qui opus non opes episcopus desiderat, bonum opus desiderare: sed in omnibus interiorem discute animum, et disce Christum non semetipsum clarificasse ut pontifex fieret. Officium quidem episcopale suscepimus; sed opus officii non implemus. In affectata preeminentia latet periculum. Horreo  potare quod dixit sanctus, rescripsit sanctus:« Nunc essem de numero damnatorum, si fuissem de numero episcoporum. »Hec accipe ab eo qui tuus est, et iacta tuum in Domino cogitatum: patientia tua non peribit in finem. Fient in desolationem, subito deficient, peribunt propter iniquitates suas qui te oderunt. Cognoscetur Dominus iudicia faciens, et in operibus manuum suarum comprehendetur peccator. Ora pro me. Scriptum pridie Kal. Octob. anno 951.«

Hactenus epistola, in qua Buleus pro anno 951 annum 955 reponendum putat, nempe ut id quadret cum anno 954, quo Fulcarius apud Flodoardum ordinatus  memoratur. Iacobus uassor in historia Nouiomensis Ecclesie retinet annum priorem. Ceterum nemo, ut spero, moleste feret, quod de Flodoardi monachatu fuse disseruerim, non tam absolute de eo pronuntians, quam alii auctores, quorum nichil interest. Equidem Natalis Alexander, uir doctus, relata Adelgagi epistola . »Ex hac epistola, inquit, perspicuum est Flodoardum monachum fuisse.« Itaque non immerito arguerer neglecte ordinis nostri dignitatis, si saltem, que argumenta tantum uirum nobis uindicare quoquo modo possunt, non afferrem in medium, relicto equis lectoribus decretorio iudicio.





NOTITIA ALTERA Ex libris Historie Remensis Ecclesie et aliunde conscripta per Georgium Coluenerium.


 Ut a nomine ordiamur, integrum auctoris nomen fuit, ut arbitramur, Flodohardus, seu Flodoardus, ex quo per syncopem factum est Flohardus, et Floardus. Quod posterius in nostris fere exemplaribus reperitur, quomodo item legit Ioannes Sauaro in notis suis ad Sidonium Apollinarem. Sigebertus Flawaldum, Trithemius Flaualdum nominat. Petrus Pitheus in duodecim auctoribus simul editis, Papirius Massonus, eosque secutus illustrissimus cardinalis Cesar Baronius Frodoardum appellant. Sed pro littera l, non r, in prima syllaba facit, quod lib. II huius Historie, cap. 3, meminerit Flawardi, siue, ut habet aliud exemplar, Flauardi, siue, ut habet aliud exemplar, Flauardi auunculi matris sue, et in Chronico suo, anno 963; nepotis sui Flodoardi, ut ibi legit correctius exemplar Diuionense. Unde et predictus  Pitheus in Glossario Capitularium Karoli Magni et Ludouici Pii, quod auctum posterius in lucem emisit, perpetuo Flodoardum nominat, uti et Iosias Simlerus in prefatione seu epistola dedicatoria Cosmographie Aethici, quod et nos sequemur. Patria ei fuit Sparnacum oppidum non procul Remis dissitum. uixit sub archiepiscopis Remensibus Heriueo, Seulfo, Artoldo et Odalrico. Sub Artoldo eum hoc opus conscripsisse patet ex libro III, cap. 6. uixit sub regibus Francorum Carolo Simplice, Ludouico Transmarino et Lothario eiusdem Ludouici filio, quem in regem Francorum consecrauit Artoldus anno 954. Fuisse presbyterum et canonicum Ecclesie Remensis testantur codices Remensis et Igniacensis, qui illum his titulis ornant,  imo omnia nostra exemplaria manu exarata, in quorum calce legitur: Explicit Floardus uel Flohardus presbyter et Remensis canonicus. Similiter dictus Iosias presbyterum uocat, et Ioannes Filesacus Parisiensis theologus in ueteris Ecclesie Gallicane Querela canonicum Remensem, uti et Ioannes Molanus in Nat. SS. Belgii die quinta Augusti.  Fuisse etiam aliquando rectorem seu pastorem Colmisciaci uici testatur ipse libro Iu, cap. 28. At postmodum uite genus mutasse, et relicto canonicatu monastice regule sese subdidisse, et deinde abbatem factum esse, certa sunt documenta ex epistola Adelagi Bremensis archiepiscopi, quam habes infra. Item ex eo quod de se scribit in Chronico anno 963, his uerbis: »Ego uero fractus etate, et attritus infirmitate, et ministerio me abdicaui prelature coram eodem presule  quique me hoc absoluens iugo, imposuit illud per electionem fratrum meorum, nepoti meo Flodoardo, septuagesimo etatis mee anno.« Sic ibi. Idem confirmant uersus Gallici, in codice perantiquo ms. reperti, a nobis in frontispicio positi, quorum  hec est interpretatio: »Si uis scire Remenses episcopos, lege Chronicon Flodoardi docti. Is mortuus est tempore Odalrici episcopi, oriundus ex Sparnaco. uixit castus clericus, bonus monachus, melior abbas, ab Agapito papa fuit factus sacerdos. Ex eius historia multa noua scies, et in illa totam antiquitatem hauries.« Idem denique probatur ex testimonio Dominici Grimani cardinalis, quod infra posuimus. Fuit autem monachus et abbas ordinis S. Benedicti Remis in monasterio sancti Remigii. Quare non fallitur, nec iniuste illum suo ordini uindicat Trithemius, Sigebertum secutus, libro II De uiris illustribus ordinis sancti Benedicti, cap. 68, et in Catalogo scriptorum ecclesiasticorum, cum dicit eum fuisse monachum Remensem ordinis sancti  Benedicti. Quos item sequitur Conradus Gesnerus in sua Bibliotheca, et Arnoldus Wion libro II Ligni uite, capite 67: sed hic in etate eius fallitur centum prope annis, scribens eum floruisse anno 870. Fallitur quoque Antonius Posseuinus in Apparatu sacro, in eo quod Flaualdum a Flodoardo et Frodoardo distinguat, tanquam diuersos auctores,  Frodoardo solummodo tribuens Chronicon, de quo infra, Flodoardo autem hanc Remensium episcoporum Historiam: sed que in appendice nonnichil corrigit. Similiter dictus Wion in adiunctis ad Lignum uite, pag. 909, Flodoardum a Flaualdo non recte distinguit. Preterea fallitur Papirius Massonus in Catalogo auctorum, quibus usus est in suis Annalibus, dum uocat eum Remensem pontificem. Quod secutus est Baronius anno 933, nisi in Baronio mendum sit, et pro Remensi archiepiscopo, legendum sit, Remensis archiepiscopus, ut ad Artaldum referatur. Nam anno 948 uocat eum Remensis Ecclesie presbyterum, sicut et ipse Papirius, lib. II, in Carolo Simplice, ut per inaduertentiam pontificem uocasse uideatur.

 Illud interim uerum est, mortuo Rodolfo, ab utroque capitulo, Nouiomensi et Tornacensi, die 20 Iulii anno 950 electum fuisse in episcopum Nouiomensem et Tornacensem. Non fuit tamen confirmatus, quia Ludouicus Transmarinus rex Francorum subdole, clam et uia extraordinaria in sedem utriusque Ecclesie intrusit et introduxit impurum monachum et simoniacum clericum Fulcherum, sui archimagiri Kentii filium nothum. Quod resciens Adelagus, uel, ut uocat Albertus Krantzius in sua metropoli, Adaldagus Bremensis archiepiscopus, apostolice sedis legatus, in hec uerba prorupit: Cognoscetur Dominus iudicia faciens. Deinde consolatoriam epistolam eidem transmisit  Hec ex mss. Quibus habent  consona de Fulchero Iacobus Meyerus et Antonius Demochares in tabulis episcoporum Tornacensium his uerbis: »44. Fulcharus siue Fulcherus monachus Suessionensis sancti Medardi, sepultus in templo sancti Elegii extra muros ciuitatis Nouiomensis de quo scribit Meyerus anno 955. Fulcherus homo spurius, filius existimatus principis coquorum Ludouici regis, Nouiomagensem malis artibus adeptus episcopatum, omnia fecit deteriora, administrauitque menses omnino 18: morbo absumptus pediculari et phthiriasi, magnum exemplum puniti ambitus et simonie, si nos posteri timeremus Deum.«

Fuit porro Flodoardus uir litteris et moribus egregie exornatus, ut declarant testimonia, que infra  subiungemus, et quod in historico precipuum est, uarie lectionis, magne diligentie et indefessi laboris. Hinc ait in prefatione huius Historie, »opus hoc undecunque collectum esse:« uidelicet ex scriptoribus sacris et profanis, gestis martyrum et uitis aliorum sanctorum, actis conciliorum, et epistolis pontificum, presertim Remensium, quas ex archiuis Ecclesie sue deprompsit. Sane a predictis eum commendant nostri seculi doctissimi Annalium scriptores Baronius et Papirius Massonus, qui suos Annales ex ipsius scriptis plurimum exornauerunt. Meminit ipsius frequentissime Baronius tom. X, ab anno 845 usque ad ann. 962. Sed quod dolendum, ea allegans que ex Gallico exemplari mutilo et imperfecto curauit in Latinum transferri, ut ipse fatetur  dicto an. 845, recensens ibidem diploma Caroli Calui, quo edicit ut Hincmaro restituantur omnia bona episcopatus Remensis, quod habetur lib. III, c. 4. De quo non sine ratione ait Pitheus in dicto Glossario, uerbo Beneficiario iure: Nolim uirum multe lectionis ex interpretatione Gallica, alienis a sensu uerbis, hoc idem diploma retulisse. uerum ab an. 865 incipit ipsa uerba Latina Flodoardi allegare, sed ex unico exemplari, eoque sepe incorrecto et deprauato, ut eodem anno, item 871, 877, 892, 893, et alibi uidere est. Ceterum non sine laude ipsius meminit, ut an. 933, uocans accuratum illius temporis scriptorem, cui tantam fidem tribuit, ut anno 954 ex eo alios omnes mendacii redarguat. Quante uero auctoritatis fuerit, ex eo discimus  quod ad legationes et publica negotia interdum adhibitus sit. Unde libro primo, capite 20, se scribit ab Artaldo episcopo missum propter res quasdam Remensis Ecclesie ad Otthonem regem et Conradum ducem.

Ut uero ad scripta eius ueniamus. Quatuor huius operis libros esse demonstrat auctoris prologus, in quo uocat quadrifidum laboris sui opus. Quapropter male Trithemius, et qui eum sequuntur, tres solummodo numerant. Preter hos quatuor libros Historie Remensis Ecclesie, siue ut alii uocant, De Gestis Remensium pontificum, in quibus multa alia de sanctis et monasteriis eiusdem ciuitatis et diecesis interserit. Scripsit etiam Chronicon etatis sue exactissimum ab anno Domini 919 usque ad 966,  quod in lucem protulit Petrus Pitheus inter duodecim scriptores cetaneos Annalium et historie Francorum. Excusum est opus in octauo Parisiis 1588, et Francofurti 1594. Tametsi in prefatione dubitet idem Pitheus sitne eiusdem auctoris. Sic enim ait: »Iam de Frodoardi Chronico  et hoc monere uisum est, ea que ad uirdunenses episcopos pertinent, sed et alia quedam uirgulis inclusa, ex tribus unius esse quod Diuionense appellauimus, quanquam uiriduni potius descriptum uideatur. Quisquis ille fuit scriptor, multas profecto nobis sui seculi historie tenebras discutiet,« etc. De hac re  Pitheum non abs re dubitasse ait in prefatione Sirmondus, adhibito etiam hoc argumento, quod in uetere Kalendario S. Marie Remensis adnotatus sit obitus his uerbis: XuI Kalendas Iunias Flodoardus presbyter et canonicus; cum auctorem Chronici Flodoardum u Kalendas Apriles uita functum esse Chronici appendix doceat. uerum scire oportet non iisdem diebus, quibus aliquis ex hac uita discedit, anniuersariam commemorationem obitus ipsius celebrari in Ecclesiis, ut passim testatur usus, idque ob uaria impedimenta et potissimum circa tempus paschale, quo iste migrauit e uita. Quapropter eumdem esse utriusque operis auctorem non solum fatetur Papirius, lib. II Annalium Francorum in Carolo Simplice,  sed etiam apertissime conuincitur ex iis que habentur in eodem Chronico anno 940, collatis cum iis que habentur lib. Iu Historie Remensis, cap. 28. Utroque enim loco eamdem rem gestam narrat auctor de seipso, uidelicet de sua detentione in custodia ab Heriberto comite et ablatione Ecclesie quam regebat in Colmisciaco. Neque sane id Pitheus unquam scripsisset, si hanc pariter historiam legisset, que non a B. Remigio, qui fuit decimus quintus Remensis sedis archiepiscopus, sed a B. Sixto, primo eiusdem sedis episcopo, primisque fidei Patribus et fundatoribus exorditur. Tantumque abest, ut stylus sit diuersus, quod etiam ubi res eadem refertur, iisdem pene uerbis utatur. Conferantur cum hoc Chronico ea que habentur lib. Iu, cap. 15,  usque ad 35. Utrum uero prius ab eo scriptum sit non certo constat. Chronicon ex eo uidetur posterius, quia hec historia desinit in actis Artoldi, pertingens ad annum usque 948 Chronicon ulterius progreditur usque ad 966. Quod ait Trithemius, preter gesta Remensium pontificum, eum uitas quoque multorum sanctorum libro uno scripsisse, cum eius operis nusquam meminerit, forte non aliud, sed hoc ipsum est, ut Sigebertus insinuat, in quo agit de uita et miraculis multorum sanctorum. Porro non prosa tantum, sed et carmine ualuit Flodoardus. Scripsit enim uersibus miracula suo tempore facta  in ecclesia B. Marie ab Hincmaro edificata, ut ipse testis est lib. III, cap. 6. Plura eum scripsisse de uitis sanctorum metrice testis est Ioannes Bunderius Gandauensis ordinis Predicatorum, qui uiuebat ann. 1550 in indice mss. codicum in Belgio exstantium his uerbis: »Flodoardus presbyter scripsit de triumphis Italicis martyrum et confessorum metrice lib. Xu mss. Treueris in summo templo. De triumphis Christi et sanctorum Palestine metrice, lib. III mss. ibidem. Tertio de triumphis Christi et Antiochie gestis, metrice libros duos mss. ibidem.« Que scripta si adhuc exstent, utinam Treuerenses publico Ecclesie bono euulgent. De ceteris ipsius operibus compertum nichil habeo. Obiit autem plenus dierum, etatis uidelicet sue anno 73, incarnationis Dominice  966, quinto Kalendas Aprilis, hoc est 28 die Martii, non quinta die Aprilis, ut inaduertenter adnotauit Nicolaus Chesneau et Posseuinus. Sic enim in supplemento chronici ipsius legimus: Ipso anno  uir uite uenerabilis et Remensis ecclesie presbyter, nomine Flodoardus, honore sanctitatis uenerandus, castitatis splendore angelicus, fulgore sapientie celicus, ceterarumque uirtutum insignibus abundanter oppletus, precedentis libelli aliorumque librorum dictator egregius, quinta Kalendas Apriles terrene peregrinationis relinquens exsilia, ciuica, ut credimus, adeptus est iura.





NOTITIA BIBLIOGRAPHICA.


 Flodoardus, siue Frodoardus, Sigeberto et Trithemio Flauualdus, ordinis Benedicti Culminiacensis,  presbyter et canonicus sancti Remigii Remensis, obiit an. 966, 28 Martii, etatis 73. Eius scripta sunt:

Annales, seu Chronicon etatis sue ab anno 919 ad 966, in P. Pithei XII scriptoribus cetaneis, Parisiis 1588, et Francofurti 1594, 8o, pag. 109, 198, cum breui appendice usque ad annum 978, pag. 198, 201; et continuatione ab anno 977 ad 990, ex Chronicis Wilhelmi Nangii, monachi sancti Dionysii, pag. 207, 214. Hoc Chronicon licet Flodoardo non audet certo tribuere Pitheus, tamen egregiam lucem preferre illis temporibus non diffitetur, et sub Flodoardi nomine recusum est et ex Codice Thuano emendatius in Andree du Chesne, siue Quercetani, scriptoribus rerum Francorum, tomo II, p. 590. Nouam editionem huius Chronici et omnium Flodoardi operum meliorem iampridem parari a D. de Targny, Nouiodunensi, thesaurario Ecclesie Remensis et  bibliothecario regio testatus est Iacobus le Long in bibliotheca Historicorum Gallie, n. 3746, et 6870. Conferendus codex integrior Cottonianus ab Octauiano imperatore, cum continuatione Reginaldi, archidiaconi Andegauensis, usque ad annum 1277. uide catalogum ms. bibl. Cotton., n. 69.

Historia Ecclesie Remensis, siue, ut Sigebertus, cap. 132, uocat, Gesta pontificum Remensium, libris quatuor usque ad annum 948, quorum uersionem Gallicam sed pluribus passim omissis ediderat Nicolaus  Chesnau, siue Querculus, decanus Remensis, Remis 1580, 4 integros Latine primus uulgauit Iacobus Sirmondus, Parisiis 1611, 8o, cum appendice Anonymi, canonici Remensis circa annum 1140, qui Flodoardum breuiauerat, aliisque opusculis ad eamdem Ecclesiam spectantibus. Post Sirmondum, Georgius Coluenerius, qui codice Latino, ex quo Chesneus Gallicam uersionem suam adornauerat, contulisse se testatur, ac preter scholia et uocum obscurarum explicationem addidit appendicem Sonacii de statutis synodalibus Ecclesie Remensis, et catalogum archiepiscoporum Remensium. Duaci 1617, 8o. Coluenerii editionem expresserunt Bibliothece Patrum, Paris. 1639, et nouissima Lugdunensis, tom. Xu, p. 500. De Romanis pontificibus a beato Petro ad Leonem uII, pemate heroico libris 15, quod Anastasiani operis de uitis Pontificum paraphrasim esse notat Papebrochius in Actis sanctorum, tom. uII, Maii, pag. 773, nisi quod uariorum sanctorum elogia passim interspersa habet. Insignem partem  huius operis a Gregorio II, an. 715, ad Leonem uII, an. 935, ex codice Carmelitarum excalceatorum San-Germanensi uulgauit Mabillonius, sec. Benedict. III, parte II, pag. 596. Etiam ex sanctorum interspersis elogiis non pauca edidit idem Mabillonius, ut a prestantissimo Caueo iam notatum, S. Columbani abbatis, sec. II, pag. 30, S. Attale, pag. 127; S. Bertulfi abbatis Bobiensis; et ex libro XIII carmen octauum de S. Benedicto eiusque miraculis, in supplemento ad sec. I, ad calcem seculi II, pag  1095. Ex eodem Mabillonio mutuatus Papebrochius Flodoardi carmen de Paschali papa, quod exhibet in Actis sanctorum, appendice ad 14 Maii, tom. uII, pag. 773.

Non dubium haberi debet idem hoc esse opus Flodoardi, quod Treuiris in summo templo asseruari testatus est apud Mireum ad Sigebertum uossiumque Ioannes Bonderius an. 1555, in Indice codicum mss. per Belgicam, De Triumphis Italicis martyrum et confessorum, lib. Xu, metro scriptos. Clare hoc patet ex Theodorici Ruinarti obseruatione de ms. Carmelitarum Sangermanensi, quam infra subiungam, cum prius notauero in eadem Bibliotheca Treuirensi, Bonderio teste, etiam asseruatos libros 3, De Triumphis Christi et sanctorum Palestine, et libros 2, De Triumphis Christi et Antiochie gestis, itidem carmine epico, a priore opere diuersos. Etiam lib. III Hist. Eccles., c. 6, Flodoardus, miracula in basilica B. uirginis Remensis credita referens, »quorum plurima, inquit, que ante nostram etatem sunt  gesta, nobis habentur incognita. Nos tamen ea, que coram positi uidimus, uel personis que uiderant referentibus agnouimus, silentio hic quoque preterire incongruum rati sumus, licet ea uersibus olim exarauimus.« Sed Ruinartum lingua sua, plerisque eruditis hodie familiari, que in ms. illo codice obseruauit, exponentem audiamus.

»I'ai examiné ce manuscrit, dont le commencement est déchiré; l'ouurage commence par la fin du premier chapitre du troisième liure. Il y est parlé des martyrs qui ont souffert sous la persécution de ualérien.

»Le Iu?e? liure commence par le pape S. Félix, et traite des persécutions d'Aurélien, de Claude, de Numérien et de Dioclétien. II y parle des papes, selon le temps qu'ils ont uécu.

»Le u?e? et le uI?e? liure ne s'y trouuent pas, quoiqu'il semble n'y rien manquer.

»Le uII?e? ne traite que de la persécution de Dioclétien.

 »Le uIII?e? est intitulé: De Persecutione Maximiani. Il commence par l'histoire de S. Marcel et de tous les martyrs, qui sont dans ses faux actes; ensuite il parle des saints martyrs qui sont réuérés dans les uilles d'Italie. Le chapitre 15 est de sainte Afre d'Augsbourg. Le 16?e? est de Saint Eusébe, pape.

»Le IX?e? liure parle de saint ualentin, martyr à Rome, ensuite des martyrs des enuirons et des actes de saint Siluestre, de Gallican, de saint Iean et de saint Paul, et de plusieurs autres martyrs que l'on met à Rome sous Iulien l'Apostat.

»Le X?e? liure commence par saint Iules, pape, et finit à uitalien et à Adéodat. Il y mêle plusieurs  autres saints, comme dans le chapitre 2. Il parle d'Eusèbe, qu'il appelle presul, qu'on dit auoir souffert àRome sous Constance, auec Orose, etc., de saint Eusèbe de uerceil, de uictorin le Rhéteur, et de saint Denis de Milan; il fait mention de la translation de ce dernier, faite par saint Basile, qui enuoya son corps à saint Ambroise.  Dans le 3?e? chapitre, où il traite de saint Damase, pape, il y parle de saint Iérôme. Dans le 8?e? chapitre il parle du schisme de Laurens, de Paschase, diacre . . . Dans le 19?e?, de Hormisde, pape, de la paix d'Orient, de saint Germain de Capoue, de la restitution d'Afrique, de saint Remy, de la conuersion de Clouis, de la couronne qu'il enuoya à Rome, des habits consulaires qu'il reçut de l'empereur. Dans le 10?e? chapitre, de saint Iean, pape, de Symmaque, et de Boëce, que Théodoric fit tuer. Dans le chapitre  12, de Cassiodore, de ce qu'a fait Bélisaire contre les Goths en Italie et en Afrique. Enfin il traite fort au long de saint Grégoire, et de ce qui est arriué en son monastère.

»Le XI?e? liure comprend l'histoire des papes depuis Agathon iusqu'á Christophe. Dans le chapitre 5?e?, il parle au long de saint Boniface d'Allemagne, qu'il appelle docteur et martyr. Dans le chapitre. 6?e?, de Carloman, prince français, qui se fit religieux. Dans le chapitre 7, du pape Etienne II, de son uoyage en France, de sa guérison miracuse à l'abbaye de saint Denis, etc.

»Le XII?e? liure contient l'Histoire depuis Léon Iu iusqu'a Léon uII. Dans le chapitre 1?er? il parle des deux pallium d'Hincmar, de létablissement de l'octaue de la fête de l'Assomption de Notre-Dame. Dans le chapitre 2, de Iean, éuêque de Rauenne. Dans le chapitre 3, d'Hincmar et de Charles le Chauue. Dans le chapitre 4, de Foulques, archeuêque de Reims, et de plusieurs commissions que les  papes lui ont données. Dans le chapitre 5, de la translation de saint Calixte, pape, à Reims, qu'il appelle urbem nostram. II traite au long des actions de Formose, à qui il dit que Charles, roi de France, demanda de lui enuoyer du pain bénit, panem benedictum.

»Le XIII?e? liure est des saints dont saint Grégoire traite dans ses dialogues, et d'autres saintes d'Italie.

Le XIu?e? liure est des saints patrons, martyrs et autres des uilles d'Italie.

II finit par saint Colomban et ses disciples.

A la fin est une épitaphe de Flodoard même.

»Ce manuscrit n'est guère moins ancien que Flodoard.«





DE FLODOARDO TESTIMONIA ET ELOGIA.



I. Sigebertus Gemblacensis in libro De illustribus Ecclesie Scriptoribus, cap. 132.

Flaualdus monachus Remensis scripsit gesta pontificum Remensium. Orditur narrationem suam a conditione ipsius ciuitatis, que a qualitate ciuium, qui in bello erant duri cordis, primo aucupata est sibi nomen Cordurus. Postea milites Remi, a Romulo fratre suo, a facie Romuli fugientes ad eam profugerunt, eamque a nomine principis sui Remi, Remum denominauerunt. Hic scriptor digne scriptoribus ideo connumeratur, quia digressus ab opere suo, memoriam faciens sanctorum martyrum, uel confessorum quiescentium in ecclesiis Remensi ecclesie adiacentibus uel subiacentibus, uitas uel passiones eorum legentibus notificauit.



 II. Ioannes Trithemius De Scriptoribus ecclesiasticis.

Flaualdus monachus Remensis, ordinis S. Benedicti, in Scripturis diuinis eruditus, et in secularibus litteris egregie doctus, ingenio subtilis, et disertus eloquio, scripsit non contemnende lectionis opuscula, quorum studio nomen suum cum gloria transmisit ad posteros. E quibus fertur opus insigne, a conditione Remensis ciuitatis, quam milites Remi a fratre Romulo necati fugatos, ob memoriam domini sui construxisse, et sic appellasse commemorant, usque ad sua tempora: in quo multa de sanctis martyribus et aliis rebus ac gestis interserens, uolumini hunc titulum dare uoluit, Gesta Remensium pontificum lib. III. uitas quoque multorum sanctorum  lib. I. Alia insuper multa scripsisse dicitur, que ad notitiam meam non uenerunt.



III. Dominicus Grimanus cardinalis S. Marci in Dario ad Des. Erasmum can. ordin. S. Augustini, quod excusum est Basilee anno 1508, apud Michelem Furterium et Ioannem Scotum, folio 32, nota 13.

Dum Remis agerem, obtulit mihi D. Robertus Briconetus archiepiscop. clariss. Gallie cancellarius registrum ms. continens quatuor libros Historie Remensis Ecclesie, auctore et collectore Flodoardo, illius quondam canonico, exinde monacho. Mutatio status, et ex canonico factum fuisse monachum, indicat pietatem uiri. Docte scripsit et diligenter. Plurima enim illius registri iis contuli que hic in uaticana asseruantur, eaque fideliter exscripta inueni: abest ab eo ueteratorum rubigo, et nouorum auctorum asperitas. Et si nostri temporis  erumnosa miseria non preferret studio historie lucrum uite, nec magis consuleret auaritie quam antiquitatis notitie, dignus esset prelo auctor.



Iu. Guillelmus Eysengrein in Catalogo testium ueritatis orthodoxe matris Ecclesie.

Flaualdus, Remensis Benedictine professionis monachus, uir tam diuinis quam profanis scripturis eruditus, historicus perfectus, theologus uero profundus,  gesta Remensium pontificum, ab urbe Remis condita, quam milites Remi a fratre Romulo necati fugatos, ob memoriam Domini sui construxisse commemorant, usque ad sua tempora tribus uoluminibus, quibus complures SS. martyrum historias recitat, deduxit.



u. Papirius Massonus lib. II Annalium Francorum in CAROLO MAGNO.

Frodoardus sub Carolo Simplice et Ludouico floruit, uitasque pontificum Remensium diligentissime scriptas ad posteros transmisit, cuius operis exemplaria aliquot Lutetie uidimus.



uI. Idem in CAROLO SIMPLICE.

Sequenti anno  magni motus in Gallia sunt exorti, de quibus et aliis publicis negotiis dicemus ex Chronicis eiusdem Frodoardi  Remensis Ecclesie presbyteri. Is enim auctor preter uitas pontificum Remensium scripsit chronica ab anno nongentesimo decimo nono usque ad annum nongentesimum sexagesimum sextum, quo excessit e uita quinto Kalendas Aprilis septuagesimo sexto [dicendum tertio] etatis anno: nosque illum scriptorem deinceps in Carolo, Roberto, Rodulpho, Ludouico et Lotario sequemur, preteritis uitichindo, et aliis minoris diligentie ac fidei scriptoribus.



[HISTORIA REMENSIS ECCLESIAE.]





FLODOARDI CANONICI REMENSIS HISTORIAE REMENSIS ECCLESIAE LIBRI QUATUOR, Opera et studio Georgii Coluenerii, S. theologie doctoris et regii ac ordinarii professoris, collegiate ecclesie S. Petri prepositi et Academie Duacensis cancellarii, in lucem editi, Scholiis et notis amplissimis illustrati.







PRAEFATIO AD LECTOREM.

 Beneuole lector, quid a nobis prestitum sit in huius auctoris editione paucis accipe. Collatio facta est in uniuersum ad septem exemplaria. Tria enim inter se contulit pie memorie dominus Nicolaus Chesneau, decanus et canonicus S. Symphoriani in urbe Remensi, qui hanc historiam, seu uerius historie huius bonam partem in Gallicam linguam transtulit, et eadem lingua edidit Remis excusam, anno 1581, per Ioannem Foygni. Huius decani exemplar Latinum manuscriptum, ex quo ille uertit in Gallicum, attulit ad me Thomas Witus I. U. licentiatus, tradente ei R. uiro domino Antonio Beauchesne Remensis ecclesie canonico et succentori, qui testamenti predicti domini Chesneau fuerat exsecutor.  Hoc notamus littera c. Porro collatum est ad exemplar  monasterii S. Remigii, quod littera r designamus, ad exemplar ecclesie metropolitane B. Marie, et ad tertium, quod particulari nomine non designat, sed credo fuisse Igniacense. Ex his secundum diuersum fuit ab eo quod ad me postea transmissum est, de quo infra. Nam sepe notat in margine aliter legi in exemplari B. Marie quam habeatur in eo quod nos habuimus ut exempli gratia lib. I, c. 20, in codice metropolit. dicit legi secus amnem Saram, cum in eo quod habuimus legatur Faram. Lib. III, c. 4, notat legi Algardis abbatissa, uti et in codice S. Remigii, cum in nostro sit Adalgardis. Ibidem, c. 7, dicit legi in codice S. Marie et S. Remigii cum palmis, in alio autem exemplari cum psalmis, quomodo etiam habebat  nostrum B. Marie. Hoc igitur exemplar domini  Chesneau curaui meis sumptibus describi, et postea exacte relegi. uerum deprehendens quibusdam locis nonnulla deesse, querere cepi alia exemplaria ex quibus impleri possent iste lacune. Tum mihi opportune, opera dicti domini Witi, duo alia exemplaria integra Remis transmissa sunt, unum ex archiuis ecclesie metropolitane B. Marie, in membrana antiqua manu exaratum, quod signamus littera m, alterum recenti, anno uidelicet 1596, descriptum in charta, ex eodem ueteri exemplari per dominum Georgium Montgerard priorem cenobii S. Martini Sparnacensis, partim correctis, partim mutatis hic et ibi uerbis quibusdam. Signamus littera s, et utrumque fere semper iunctis notis ms. quandoquidem et pro uno exemplari habenda sint hec duo, eo  quod posterius ex priori sit desumptum. Duo tamen numeramus, quia multis locis correctio aut mutatio facta est. His acceptis integris exemplaribus, deprehendi in exemplari dicti Domini Chesneau facile deesse quartam partem operis. Quapropter descriptis locis singulis que deerant, nouo labore totum, exemplar meum ita suppletum contuli, et integre relegi cum predictis duobus integris exemplaribus, et postmodum quam fieri potuit accuratissime dispunxi. Ad hec pro maiori luce etiam ad exemplar Gallicum omnia recensui, et ex eo plerumque patria lingua obscuriora nomina propria in margine adnotaui, lectori gratum id fore non dubitans. Ex omnibus autem correctius uisum est exemplar monasterii S. Remigii, ex quo exemplar metropolitane ecclesie,  alioqui satis correctum, multis locis suppleri debuit, non tantum in uerbis, sed etiam integris sententiis, que omisse fuerant. Sciebam Parisiis et alibi plura exstare calamo descripta exemplaria. Commemorat enim Papirius Massonus lib. II suorum Annalium, se aliquot eius exemplaria uidisse Lutetie. Sed quia puriores ex ipso fonte hauriri solent aque, idcirco ex archiuis Remensibus ea potius petenda esse iudicaui, pro quibus magnas ago gratias thesaurariis et archiuorum dicte metropolitane ecclesie magistris, qui ea duorum annorum spatio mihi utenda communicarunt. Predictis exantlatis laboribus, prodiit hoc opus sine ullis tamen notis aut scholiis. Parisiis anno 1611, cura et studio R. P. Iacobi Sirmondi Soc. Iesu presbyteri. Quod exemplar  nactus denuo, a capite ad calcem, omnia cum eo relegi: et sicut illius ope non paucas mendas sustuli, sic ibi complures esse derelictas deprehendi, et nonnunquam integras lineas deesse. Hoc exemplar notamus littera I.

Ceterum nichil est a nobis immutatum, uel in textu positum, quod non erat in exemplaribus, uel in originalibus in iis que aliunde citantur, nisi idipsum expresse in margine, uel in scholiis significauerimus, uel ubi exploratum erat mendum esse, et lapsum scriptoris, unam litteram pro alia scribentis. Ubi diuersa erat lectio, nec certo constabat que uera esset, probabiliorem in textu retinuimus, alteram plerumque ad oram relegauimus.

 In orthographia nichil etiam mutauimus, nisi eas, que insolentes et deprauate censentur, ut dompnus, dampnatio, sompnus, contempnet, solempnitas, ebdomas, parrochus, parrochia, carta, summittere, Nicholaus, Nichasius, subiciens, adiciens, exenium, et similes. In aliis placuit scripturam illo tempore usitatam relinqui in gratiam antiquitatis, ut Karolus, Karlomannus, Pippinus, Theodulfus, Rodulfus.

Omnia Scripture loca que citantur, plerumque etiam ea ad que respicitur, margini adiecimus. Similiter et ea que ex aliis citantur auctoribus, que omnia ad originalia contulimus, et sepius ex iis emendauimus. Quedam tamen reperiri non potuerunt. Qua ratione nonnulla sunt emendata, que alioqui  uix emendari potuissent, cum exemplaria auctoris multis locis fuerint deprauata, et pre uetustate, legentium oculos fugientia.

Que tertio libro habentur  contuli ad opuscula et epist. eiusdem Hincmari, tam a R. P. Ioanne Buseo, quam a Ioanne Cordesio Ecclesie Lemouicensis canonico edita.

Ad hec collatio facta est ad tomos Conciliorum et epistolas Romanorum pontificum, ubi de conciliis agitur. Item cum Annalibus ecclesiasticis Cesaris Baronii, et precipuis Gallie ac Belgii historiographis, Gregorio Turonensi, Aimoino, Sigeberto, Christiano Masseo, Iacobo Meyero, Papirio Massono, et aliis. Ex quibus auctoribus plerumque certa  temporis cuiusque rei geste nota est adiecta in margine, uel in scholiis post calcem operis adpositis.

Hec enim scholia omnino necessaria esse iudicauimus: tum quod auctoris dictio ob hoc frequenter obscura sit, quod longas texat periodos, que implicantur uarietate et multitudine eorum que congerit et interserit; tum etiam quod interdum utatur uocabulis illo quidem euo tritissimis, sed que iam abierunt in desuetudinem. Hec indice separato recensuimus. Denique per hoc multam auctori lucem attulisse credimus, quod in his scholiis quecunque possent in dubium uerti explicuerimus; pleraque etiam auctoris dicta aliorum testimonio firmauerimus, et unde plura in eam rem de qua agitur peti possint,  indicauerimus.

Postremo catalogum omnium Remensium archiepiscoporum adiecimus, non sola nomina recensentes, sed et tempus sessionis eorum et decessus, quam potuimus certa fide, et principalia eorum gesta. Si tamen in tempore, in tanta uetustate, scriptorum raritate, et opinionum diuersitate, scopum ubique non attigimus, ueniam dabit equus lector et candide emendabit. In hoc catalogo plurimum adiuti sumus iis que nobis communicare dignatus est Claudius Despretz Atrebas, dominus de Queant, I. U. L. consultissimus, depromptis ex uariis antiquitatibus locorum Gallie, partim mss., partim excussis. Qui etiam nobis suppeditauit statuta synodalia per dominum  Sonnacium, epistolam Adelagi ad Flodoardum, et nonnulla alia de eodem testimonia. Iuuit preterea catalogus ad calcem exemplaris ecclesie metropolitane B. Marie Remensis diuersa manu ascriptus.  Qui etsi usque ad quinquagesimum quartum archiepiscopum non habeat nisi nuda nomina, in sequentibus est copiosior.



PROLOGUS AUCTORIS AD R. EPISCOPUM.


 Domino uenerabili, et in Christi caritate admodum  diligibili, preclaro presuli R. FLODOARDUS, tante benignitatis famulus, omne sanctarum uirtutum in Christo gaudium.

Creberrimis admonitionum uestrarum stimulis instigatus, discusso tandem desidie pigritantis torpore, abiectisque diuersarum curarum occupationibus, relego feruentis studii uestri solertie quadrifidum, nostri laboris opus undecunque collectum, et capitulatim, prout iubere dignati estis, dispositum, nostre scilicet Ecclesie Remensis historiarum librum. Haud mirari uel cumque potens sanctitatem culminis uestri super hac rememoratione obsequii nostri, utpote diuersis occupationibus prepediti, hiemali quoque glacialis gelu rigoris obstricti, charaxatorum insuper indigentia coarctati. Neque mirum, me minimum  in correctione meorum terere moras opusculorum,  cum ueterum nonnulli scriptorum magis in retractatione suorum, quam meditatione demorati ferantur librorum. Sed nec adhuc omnes ad perfectum me puto eliminasse mendas; et si qua reperientur scriptoris forte uitia, industrie uestre poterunt expurgari sagacia. Non enim me ita perfectum reor ad unguem fore perscrutatorem, ut ferre nolim si quem diligentiorem in eliminandis uitiis inuenero correctorem. Igitur quia sanctitatis uestre circa tantitatem nostram profusa uidetur exuberasse dilectio, hunc studii nostri fructum, uestri dignum duxi tutaminis delegare patrocinio, ut que a nostra sunt dicta in tenebris humilitate, ab industrie uestre sublimitate dicantur in lumine.



LIBER PRIMUS.



CAPUT PRIMUM. De conditione urbis Remensis.


Fidei nostre fundamina proditurus, ac nostre Patres Ecclesie memoraturus, menium nostrorum locatores uel instructores exquisisse, non ad rem adeo pertinere uidebitur, cum ipsi salutis eterne nil nobis contulisse, quinimo erroris sui uestigia lapidibus insculpta reliquisse doceantur. De urbis namque nostre fundatore, seu nominis inditore, non omnimodis a nobis approbanda uulgata censetur opinio, que Remum Romuli fratrem, ciuitatis huius institutorem ac nominis tradit auctorem, cum urbe Roma geminis auctoribus, Romulo Remoque, fundata, fratris militibus Remum certis accipiamus scriptoribus,  interfectum; nec illum prius a fratre recessisse, dum uno partu editi, et inter pastores educati, latrociniisque dediti, urbem constituisse reperiantur; ortaque simultate ac Remo fratre interfecto, ciuitati Romulus ex nomine suo nomen dedisse legatur. Nam ut Titi Liuii uerbis utamur : »Numitori Albana permissa re, Romulum Remumque cupido cepit, in his locis ubi expositi ubique educati erant, urbis condende, et supererat multitudo Albanorum Latinorumque; ad id pastores quoque accesserant, qui omnes facile spem facerent, paruam Albam, paruum Lauinium, pre ea urbe que conderetur,  fore. Interuenit deinde his cogitationibus auitum malum, regni cupido, atque inde fedum certamen coortum a satis miti principio. Quoniam gemini essent, nec etatis uerecundia discrimen facere posset ut dii, quorum tutele ea loca essent, auguriis legerent qui nomen noue urbi daret, qui conditam imperio regeret, Palatinum Romulus, Remus Auentinum ad inaugurandum templa capiunt. Priori Remo augurium uenisse fertur sex uultures: iamque nuntiato augurio, cum duplex numerus Romulo se ostendisset, utrumque regem sua multitudo consalutauerat tempore illi precepto: at hi numero auium regnum trahebant. Inde cum altercatione congressi, a certamine irarum ad cedem uertuntur. Ibi in turba ictus Remus cecidit. uulgatior autem fama est, ludibrio fratris  Remum nouos transiluisse muros. Inde ab irato Romulo  interfectum. Ita solus potitus imperio Romulus, condita urbs conditoris nomine appellata.« Ita Liuius. Probabilius ergo uidetur, quod a militibus Remi patria profugis urbs nostra condita, uel Remorum gens instituta putatur, cum et menia Romanis auspiciis insignita, et editior porta Martis Romane stirpis, ueterum opinione, propagatoris ex nomine uocitata, priscum ad hec quoque nostra cognomen reseruauerit  tempora. Cuius etiam fornicem, prodeuntibus dexterum, lupe Remo Romuloque paruis ubera prebentis fabula, cernimus innotatum; medius autem duodecim mensium, iuxta Romanorum dispositionem, panditur ordinatione desculptus; tertius, qui et sinister cygnorum uel anserum figuratus auspicio. Naute siquidem cygnum bonam prognosim prodere ferunt, ut ait Aemilius:

Cygnus in auspiciis semper letissimus ales.
Hunc optant naute, quia se non mergit in undas.
Anseres quoque nocturnas excubias celebrant, quas cantus assiduitate testantur. Denique Romana etiam capitolia Gallo seruasse traduntur ab hoste.

Nec mirum tamen, urbis nostre conditionem uel originem non in propatulo dari, cum de ipsius gentium,  uel orbis domine Rome conditione, Isidoro teste , oriatur plerumque dissensio, ut eius diligenter agnosci non possit origo. Nam Sallustius : »Urbem, inquit, Romam, sicuti ego accepi, condidere atque habitauere initio Troiani, qui, Aenea duce, sedibus incertis uagabantur.« Alii dicunt ab Euandro secundum quod uirgilius :

Tunc rex Euandrus Romane conditor arcis.

Eutropius quoque in libro Historiarum sic loquitur dicens: »Romulus, cum inter pastores latrocinaretur, octo decem annis natus, urbem exiguam in Palatino monte constituit, conditam ciuitatem ex nomine suo Romam uocauit. Post hunc Tullus Hostilius eam, adiecto Celio monte, ampliauit. Indeque ceteri  diuersis diuersi temporibus principes, eius editores uel amplificatores exstitere.« Urbis autem nostre nomen Durocortorum quondam dictum, Cesaris astruitur Historia, in qua libro sexto sic legitur: »uastatis regionibus, exercitum Cesar Durocortorum Remorum reducit, concilioque in eum locum Gallie indicto, de coniuratione Senonum et Carnutum questionem habere instituit.« Aethicus etiam in Cosmographia sic memorat: »A Mediolano per Alpes Cottias uiennam M. P. CCCCIX. Inde Durocortorum, M. P. CCCXXXIII, que fiunt leuge CCXXI. Item a Durocortoro Diuodorum usque, M. P. LXII. Item alio itinere a Durocortoro Diuidorum usque M. P. LXXXuIII. Item a Durocortoro Treueros usque leuge XCIX. Item a Bagaco Neruicorum Durocortorum  Remorum usque, M. P. LIII.«



CAPUT II. De amicitia Romanorum atque Remorum.

Constat itaque Remorum populum populo Romanorum tenacissima priscis olim temporibus amicitia iunctum, prelibate Iulii Cesaris Historie libris  hoc ipsum astipulantibus, ubi legitur: »Eo, scilicet ad fines Belgarum, ipso Cesare de improuiso, celeriusque omnium opinione, perueniente, Remos, qui proximi Gallie ex Belgis sunt ad eum legatos Iccium et Andebrogium, primos ciuitatis sue, misisse, et se suaque omnia offerentes in fidem atque amicitiam populi Romani omnino coniurasse, paratosque esse et obsides dare, et imperata  facere, et oppidis recipere, et frumento ceterisque rebus iuuare. Reliquos omnes Belgas in armis esse, Germanosque, qui ripas Rheni incolunt sese cum his coniunxisse, tantumque esse eorum omnium furorem, ut ne Suessones quidem, fratres consanguineosque suos, qui eodem iure, eisdem legibus utantur, unumque magistratum cum illis habeant, deterrere potuerint, quin cum his consentirent.« Item : »Cesar, postquam omnes Belgarum copias in unum locum coactas ad se uenire uidit, neque iam longe abesse, ab his, quos miserat, exploratoribus et ab Remis cognouit, flumen Axonam , quod est in extremis Remorum finibus, exercitum traducere maturauit atque ibi castra posuit. Que res et latus unum castrorum  ripis fluminis munitum et post eum que erant, tuta ab hostibus reddebat, et commeatus ab Remis, reliquisque ciuitatibus, ut sine periculo ad eum portari possent, efficiebat. In eo flumine pons erat. Ibi presidium ponit, et in altera parte fluminis Titurium Sabinum legatum cum sex cohortibus reliquit. Castra in altitudinem pedum duodecim fossamque pedum octodecim munire iubet. Ab ipsis castris oppidum Remorum, nomine Bibrax, quod aberat millia passuum octodecim  ex itinere, magno impetu Belge oppugnare ceperunt. Aegre eo die sustentata est Gallorum atque Belgarum oppugnatio hec. Ubi circumiecta multitudine hominum totis menibus, undique in murum lapides iaci cepti sunt, murusque defensoribus nudatus est, testudine facta portis  succedunt, murumque subruunt, quod  tum facile fiebat. Namque tanta multitudo lapides ac tela coniiciebant, ut in muro consistendi potestas esset nulli. Cum finem oppugnandi nox fecisset, Iccius Remus, summa nobilitate et gratia inter suos, qui tum oppido prefuerat, unus ex his, qui legati de pace ad Cesarem uenerant, nuntium ad eum mittit, nisi subsidium sibi mittatur, sese diutius sustinere non posse. Eo de media nocte Cesar, iisdem ducibus usus, qui nuntii ab Iccio uenerant, Numidas et Cretas sagittarios et funditores Baleares subsidio oppidanis mittit. Quorum aduentu et Remis cum spe defensionis studium propugnandi accessit, et hostibus eadem de causa spes potiundi oppidi discessit. Itaque paulisper apud oppidum merati, agrosque  Remorum depopulati, omnibus uicis, edificiisque, quo adire poterant, incensis, ad castra Cesaris omnibus copiis contenderunt, et a millibus passuum minus duabus castra posuerunt.« Et post pauca: »Hostes protinus ex eo loco ad flumen Axonam contenderunt, quod esse etiam post nostra castra demonstratum est. Ibi uadis repertis, partem copiarum suarum transducere conati sunt, eo consilio, ut, si possent, castellum, cui preerat Quintus Titurius legatus, expugnarent pontemque interciderent . Si minus potuissent agros Remorum popularentur, qui magno nobis usui ad bellum gerendum erant, commeatusque nostros sustinebant. Cesar, certior factus a Titurio, omnem equitatem  et lenis armature Numidas, funditores sagittariosque pontem traducit, atque ad eos contendit. Acriter in eo loco pugnatum est. Hostes impeditos nostri in flumine aggressi, magnum eorum numerum occiderunt. Per eorum corpora reliquos audacissime transire conantes, multitudine telorum et audacia repulerunt: primos qui transierant, equitatu circumuentos interfecerunt.« Item in eadem Historia libro tertio: »Cesar Labiennum legatum in Treuiros, qui proximi Rheno sunt, cum equitatu mittit. Huic mandat Remos reliquosque Belgas adeat, atque in officio contineat.« Item in u: »Tantam omnium uoluntatis commutationem, Cesar scilicet, attulit, ut preter Heduos et Remos quos precipuo semper honore Cesar habuit; alteros pro uetere ac perpetua erga populum  Romanum fide; alteros pro recentibus belli Gallici officiis nulla fere ciuitas fuerit non suspecta nobis.« Item in uI: »Carnutes legatos, obsidesque mittunt, usi deprecationibus Remis, in quorum erant clientela. Eadem ferunt responsa, que uidelicet Senones, obsidibus imperatis.«

Principatum quoque Remos antiquitus inter sibi finitimos tenuisse constat. Sed et apud Romanos id ipsum obtinuisse, auctumque sibi legitur in premissa, tam ius, quam decus, historia, ut in eodem libro uI: »Sequani principatum dimiserant; in eorum locum Remi successerant.« Semper enim, et in omnibus bellis Remi fidem Romanis seruauerant. Et in uII, etiam quando totius pene Gallie populi aduersus  Romanos conspirasse, conciliumque Bibracte habuisse leguntur, illi nullatenus adesse uoluere, quod amicitiam Romanorum sequebantur. In necessitatibus autem copias eos Romanorum sustentasse proditur, ut in quinto huius historie libro: »Quo anno frumentum propter siccitates angustius prouenerat, coactus est,« Cesar scilicet, »aliter ac superioribus annis, exercitum in hibernis collocare, legionesque in plures ciuitates distribuere. Ex his unam in Morinos ducendam, C. Fabio Legato dedit; alteram in Neruios Q. Ciceroni; tertiam in Essuos L. Roscio; quartam in Remis cum T. Labieno in confinio Treuirorum hiemare iussit.« Item in uII: »C. Fabium et L. Minutium cum legionibus duabus in Remis collocat.« Insuper et usque ad internecionem pene Remos pro  salute Romanorum certasse, Orosius etiam libro uI, astipulatur, eo prelio quod Bellouaci, post ceterorum Gallorum, qui arma contra Romanos tulerant, deuictum exercitum, instaurauerant, magnam Remorum manum, que auxilio Romanis erat asserens trucidatam. Remos denique preliis fortes, optimosque fuisse iaculatores: sed et ad bella ciuilia quibus Pompeio superato, monarchiam totius, ut fertur, orbis obtinuit, Cesare inuitante profectos, Lucanus libro primo testatur his uersibus:

   Rura Nemetis
Qui tenet et ripas Satyri, qua littore curuo
Molliter admissum claudit Tarbellicus equor,
Signa mouet, gaudetque amoto Santonus hoste.
Et  Biturix, longisque leues Axomes in armis,
Optimus excusso Leucus Remusque lacerto.
 Optima gens flexis in gyrum Sequana frenis,
Et docilis rector rostrati Belga couini. LUCAN. De Bello ciuili, lib. I.



CAPUT III. De primis huius urbis episcopis.

Nec solum apud ethnicos tunc temporis tanti habitum Remorum populum, quin et apud primos Ecclesie Dei propagatores, atque per Euangelium in Christo patres, prime huius prouincie nostre sedis pontifices constat semper honore decoratos, adeo ut ipse beatissimus Ecclesie Christi princeps, Petrus apostolus, urbi nostre beatum Sixtum a se archiepiscopum ordinatum, cum suffraganeorum auxilio censuerit delegandum, idoneos ei ac necessarios in eadem prouincia destinans socios, sanctum Sinicium uidelicet, Suessonice sedis primo, nostrum postea  presulem, ac beatum Memmium, Catalaunice urbis rectorem. Sanctus uero Sixtus Remorum primus episcopus, etiam Suessonicam fundasse fertur ecclesiam, et beatum Sinicium collaboratorem et cooperatorem suum inibi constituisse; quique post eiusdem sancti Sixti decessum, nepote suo, ut ferunt, sancto Diuitiano Suessoni a se pontifice ordinato, quoniam nouiter instituta Remensis ecclesia, lacte adhuc, tenera forte fouebat pignora, necdum ad onus pontificale perferendum robusta, Remis archiepiscopalem  subiit cathedram. Ubi pro animarum salute fideliter elaborans, bonumque certamen decertans, cum decessore, ut in celis, ita etiam meruit in terris habere consortium, unius  eiusdemque templi tumbeque sortitus cum beato Sixto sepulcrum. Quorum postmodum meritis basilice domus ipsorum claris illustrata miraculis, nonnullis dotata ditatur muneribus, agris quoque domibusque ac uineis locupletata, clericorum pariter enituit ministeriis decorata. Quorum nonnunquam duodecim, nonnunquam decem, ut domni Sonnatii presulis tempore, ibidem reperitur congregationem fuisse, donec moderno tempore, abundante iniquitate et refrigescente caritate, deficere Deo inibi militantium chorus, et unius ipsum cepit esse templum presbyteri [al., presbyterii] titulus. Quocirca etiam ipsorum nuper abinde ossa translata, in ecclesia beati Remigii post altare sancti Petri, eorumdem preceptoris, seruantur recondita. Nec eos Ecclesiam nostram tantummodo ab urbe  Roma constat habuisse patres uel fundatores, que martyribus etiam redimita, eorumque sacrata sanguine atque triumphis, sub ipso Neroniane persecutionis articulo, decorata probatur.



CAPUT Iu. De primis eiusdem martyribus urbis.

Beatus siquidem Timotheus, ab Orientis partibus ad hanc Remensem urbem perueniens, Iesu Christi Domini publice non ueritus est predicare ueritatem. Unde et a preside Lampadio, qui tunc preerat huic populo, tentus et, quod noue legis propositum hominibus suaderet, conuentus. Hinc minis principum legumque seueritate uexatus, opum quoque pollicitatione tentatus, responsum quod olim ab Ecclesie principe didicerat, improbo incussum superne nundinatori  gratie, rependere non timuit, diuitie, inquiens, tue tecum sint in perditionem, et ibis cum ipsis in ignem eternum . Dominus enim meus iehsu Christus Filius Dei, ipse te iudicaturus est. Tunc preses ira repletus, iussit eum torqueri. Et dum Christum constanter inter ipsa cruciatum confiteretur tormenta, inferens inter cetera, quod illi, quos preses pro Christi nomine se putabat occidere, ipsi penaliter eum iudicaturi essent: et preses diceret: Ergo tu iudex eris mei? Ego te occidam; et quis erit qui te eripiat de manibus meis? Sanctus Timotheus respondit: Dominus meus cui credo, potest liberare me; in te autem debita tormenta immittet. Iterum, dum per supplicia multa cruciari iussus fuisset, ait ad iudicem: Quanto tu mihi ampliora  tormenta intuleris, tanto amplius refrigerium prestabit Dominus, cui credo. Et cum cederetur a ministris, exclamauit uoce magna, dicens: Aspice, Domine, et uide que infert diabolus seruo tuo, ne me derelinquas, ne dicant homines: Ubi est Deus eius? Preses denique iussit calce uiua et aceto aspergi plagas ipsius. Sanctus uero Timotheus dixit: Ago tibi gratias, Domine Iesu Christe, qui mihi das tolerantiam ut hec possim sufferre. Ita istud factum est in corpore meo, tanquam oleo perunctus sim. Unus autem de ipsius cedentibus, nomine Apollinaris, uidit duos angelos stantes ad latus eius, et dicentes illi: Confortare, Timothee; missi autem sumus ad te, ut ostendamus tibi Dominum Iesum Christum, pro cuius nomine sustines penas, ut uideas que aguntur  in celis: Erige caput tuum, et uide. Aspiciens autem sanctus Timotheus uidit celos apertos, et Iesum ad dexteram Patris coronam tenentem ex lapidibus pretiosis, ac dicentem sibi: Timothee, hec quam uides, tibi parata est. Accipies illam tertia die imminente de manibus meis. Et Angeli dixerunt ei: Confortare Timothee, et abierunt in celos. Apollinaris uero cum hec uidisset, procidens ad pedes eius, dixit ei: Domine Timothee, ora pro me: Ego enim libentissime torquebor pro nomine Christi, quia uidi tecum loquentes uiros splendidissimos, dum tecum loquerentur magnalia Dei illius qui regnat in celo. Tunc preses, ut uidit se esse confusum, dixit: Sistatur Apollinaris: afferte autem mihi plumbum bulliens, et effundite in os ipsius, ut non talia uerba loquatur. Cumque  allatum fuisset plumbum bulliens, et missum in ore eius, factum est frigidum tanquam glacies. uiso autem hoc miraculo, multitudo magna credidit in Dominum Iesum Christum. Tunc preses iracundia plenus et confusione dixit: Ducite illos in carcerem, usque dum ego petractem quo supplicio interficiantur. Cum autem ducerentur, plurima turba sequebatur eos flens et dicens: O iniustum iudicium quod incidit in ciuitatem istam! Perducti sunt uero in carcerem, et multi erant circa eos, desiderantes consolari a sancto Timotheo. Ipsa autem nocte adueniens quidam presbyter, nomine Maurus, multitudinem hominum baptizauit in nomine Domini nostri Iesu Christi. Apollinaris uero cum baptizaretur, uidit  celos apertos, et audiuit angelum dicentem sibi: Beatus es, Apollinaris, qui credidisti, beati omnes qui tincti sunt in aqua, in qua tu purificatus es. Quicunque hac nocte hic baptizatus fuerit, crastina die in paradiso suscipietur. Hoc autem dictum omnes qui ibidem aderant audierunt, et genua flectentes, dixerunt: Parce nobis, Domine Deus noster, et presta misericordiam tuam his qui diligunt nomen tuum. Altera autem die iussit preses adduci eos ante tribunal suum. Astantibus autem illis preses dixit: Stulti homines, que res uos circumuenit, ut credatis in hominem crucifixum, qui sub Pontio Pilato multa perpessus est, nouissime autem crucifixus asseritur? Tunc illi responderunt, dicentes: uidimus in hac nocte angelum Dei loquentem cum sanctis quos tu  tenes in carcere: et ipsi angeli dixerunt nobis, hodie ituros esse in paradisum, et accepturos coronas quas tui oculi uidere non merebuntur. Preses uero iracundia plenus, iussit cunctos [ms. i, singulos] decollari. Cumque ducerentur sancti extra ciuitatem, signauerunt se signaculo Christi, et sic martyrizati sunt, confitentes Patrem, et Filium, et Spiritum sanctum. Fuerunt autem omnes qui decollati sunt quinquaginta uiri sub die undecimo Kalendas Septembris.

Altera autem die procedens preses, sedit pro tribunali, sanctum uero Timotheum et Apollinarem adduci precepit. Astantibus autem illis, ait ad eos preses: Infelicissimi hominum, consentite preceptis Imperatorum, et adorate eos quos illi adorant. Timotheus  et Apollinaris dixerunt: Nos demones non adoramus, sed solum Dominum Iesum Christum, qui est Deus uiuus et uerus, ipsum oportet confiteri nos. Tu ergo ne putes nos artibus tuis separari a caritate et a regno Dei. Hoc autem tibi notum sit quia, qua hora nos putas mortificari, tunc uiuificamur, sicut illi qui a te hesterna die interfecti sunt, et uiuunt in celis. Te ergo uere percutiet iehsu Christus ulcere pessimo. Iratusque preses, dixit: Istos si non mortificauero, alii multi ad nouam sectam uenturi sunt. Sic dedit aduersus eos sententiam, ut gladio interficerentur. Illi autem cum magna fiducia perducti sunt extra ciuitatem, in uia que appellatur Cesarea, in locum qui Buxitus dicitur, ibique martyrizauit eos, sub die decimo Kalendas Septembris, et coronati  sunt ab angelis, et uox audita est, dicens: uenite, Timothee et Apollinaris, dilectissimi mei, et ostendam uobis quanta mirabilia meruistis pro animabus uestris, quas obtulistis pro nomine meo; et scitote que facturus sum Lampadio presidi. Statimque iaculum igneum descendit de celo multis uidentibus, et ingressum est humerum eius dextrum, et a demonio arreptus uitam finiuit. Corpora uero sanctorum sepulta sunt a Christianis die nono Kalendas Septembris. Eusebius quidam uir spectabilis, qui et ipse per uerbum ipsorum credidit, fabricauit illis basilicam, in qua multa signa et remedia ostenderunt. Cecis uisum, claudis gressum reddiderunt, et qui a demonibus uexabantur curati sunt in nomine Domini  nostri Iesu Christi. Eorum uero corpora donus Tilpinus archiepiscopus ueteri promouens tumulo, sepulcrum ipsorum decenter argento decorauit et auro. Altare denique quod ante tumbam eorumdem stat medium, sancti Mauri fertur reliquiis et honore dicatum, qui eodem quo prefati tempore, pro Christo cesus capite, ipsorum meruit consortio renitere. Cuius ossa in ecclesia beati Celsini seruantur deposita. Caput autem infra ciuitatem intra beate Dei genitricis Marie basilicam in arca secus altare ueneratur reconditum. Ipsa etiam premissorum ecclesia martyrum pignoribus complurium traditur insignita sanctorum. In cuius dextera parte sanctorum Siluani et Siluiani [i, Siluiniani]; in sinistra uero sancti Tonantii et sancti Iouini feruntur reseruari corpora.  Hic etiam in eadem sanctorum basilica beatus Remigius tumulum sibi parari precepisse reperitur, ut post conditam testamenti sui continentiam subintulit, addens: »Post conditum testamentum, imo signatum, occurrit sensibus meis, ut basilice domnorum martyrum Timothei et Apollinaris missorium argenteum sex librarum ibi deputem, ut ex eo sedes futura meorum ossium componatur.« Sed et in ipso testamento suo, duodecim solidos ad ipsius basilice cameram struendam iusserat dari. Diuersi quoque diuersis idem locupletauere dotibus templum; ubi domnus Gondebertus, uir clarissimus, cum uxore sua Bertha, uillam in pago uontinse sitam, Perthas nomine, dedit. Reperitur autem congregationem ibidem nonnunquam uiginti, nonnunquam duodecim  fuisse clericorum, ut in tempore Theoderici regis, quando ad eamdem basilicam prediorum donaria plura leguntur tradita. Et usque ad recentia nuper tempora  Deo seruientium cetu, dignoscitur insignita uirorum. Nonnullis etiam aliis templa locis, eorum splendent honore decorata, quoniam signis pluribus eis olim coruscantibus, amatores Christi memoriis ipsorum suas excolere studuerunt atque munire possessiones. Quorum quidam, ceu Gregorius Turonensis episcopus in libro Miraculorum refert, eorum reliquias, edificata horum honore basilica, deuotus expetiit. Quas pontifice loci per presbyterum honorifice dirigente, dum iter idem presbyter ageret, ab obuia quadam muliere  salutatus, obnixe importuneque ab ea rogatus est, ut horum sibi quiddam pignorum condonaret. Qui diu nutatim differens, mulieris improbitate tandem deuictus, sacrorum cinerum particulam tradit roganti. Ascensoque caballo, iniunctum sibi moliens iter expedire, nullatenus eum percussis admodum lateribus, ualet itineri promouere. Insuper ipse quoque sic interim pregrauatus opprimitur, ut uix ualeret attollere caput. Ita demum animaduertens uirtute se detineri martyrum, motus penitentia recepit opportune, quod largiri presumpsit incongrue, redhibitaque sacrorum quam dempserat portione, liber ad iussa relaxatur abire. Apud Duodeciacum quoque  uicum horum constructa decore sanctorum basilica martyrum, magnorum predicatur radiare nitore magnalium, optabilique refulgere gratia sanitatum.

Beati denique Timothei ossa, rex Otho  , concedente Artaldo archiepiscopo, transferri fecit in Saxoniam, et monasterium monachorum in eius instituit honore. In qua translatione multa mira feruntur ostensa. Nam ut Anno tunc abbas, nunc episcopus, mihi retulit, a quo eadem sacra pignora translata sunt, preter alia plura remedia, duodecim inter claudos et cecos fuere curati. Beatus quoque Apollinaris, ossibus suis in Orbacense [Orbay uel Orbé] monasterium translatis, nonnullis inibi florere spectatur gratiarum insignibus.



CAPUT u. De successoribus premissorum presulum.


Frequentibus igitur persecutionum procellis intonantibus, Ecclesie puppis nostre iactata, diuersisque oppressa fluctibus, quoniam caput uix attollere poterat, quanto sedes ipsa tempore rectore uacua digno resederit, haud facile panditur, adeo ut post premissos nostre fidei Patres, beatum Sixtum atque Sinicium, unum duntaxat presulem inueniamus Amansium ad imperium usque. Constantini, sub quo Betausius reperitur, qui cum Primogenito diacone suo, primus ex hac Belgica prouincia legitur Arelatensi prime interfuisse synodo relate per Marinum episcopum beatissimo pape Siluestro, uolusiano et Aniano consulibus. Post quem Aper, inde Maternianus, cuius reliquias ossium domnus Hincmarus archiepiscopus  Ludouico regi Transrhenensi, se direxisse commemorat in epistola pro eiusdem, aliorumque sanctorum pignoribus ad eumdem regem transmissa. Hinc Donatianus exstitit episcopus, cuius etiam pignora maritimas in partes episcopii Nouiomagensis uel Tornacensis perlata, uario signorum memorantur splendore decorata. Quem beatus uiuentius tam celsus illustris uite meritis, quam claro pontificalis sequitur ordine culminis. Cuius etiam sacra membra domno Ebone antistite nostro deferente, super fluuium Mosam translata, Braquis instructa ecclesia, dispositaque famulariorum caterua clericorum, debito deponuntur honore seruanda. Ubi etiam pluribus olim renituisse predicatur insignibus, claudis gressum, cecis quoque  reformans aspectum, cui successit Seuerus.



CAPUT uI. De sancto Nicasio.

Post premissos presules beatus Nicasius cultu sequitur pontificatus, magne uir caritatis, magneque constantie, sub uandalica in Galliis persecutione, sancte sibi commisse ualidissimus rector Ecclesie, in pace quidem nobilitator ac decorator, in periculis uero moderator et tutor, piis populum doctrinis et exemplis instituens, decoremque celibis sponse Christi Ecclesie, fabricis et ornatibus attollens. Is namque sedis huius sancte basilica in honore perpetue uirginis Dei genitricis Marie, diuina  traditur admonitus reuelatione fundasse, quam proprio quoque consecrauit sanguine. Cathedra siquidem pontificalis antiquitus in ecclesia, que ad Apostolos dicitur, exstitisse fertur. Hic beatus antistes angelica premonitione instructus, futuram longe ante prescisse docetur internecionem, peniciosamque prosperitatis redarguendo securitatem, imminentem diuini predixisse uerberis ultionem. Portabat autem caritatis humeris anxius peccatorum crediti sibi gregis pondus, mori paratus pro omnibus, ut iram indignationis Dei a populo auerteret, aut in ipsa certe uindicta, celestem clementiam humilitatis spiritu et animo contrito placaret, ne usque ad animam, licet temporalis, at non eternalis perueniret gladius. Sed quia uerbi Dei semen in spinis diuitiarum  suffocatur consitum, prosperantesque, et in uanitate seculi gloriantes, monita salutis, aure cordis ad fructificandum non admittunt: imo perituris impliciti occupationibus, nec uera uite, quin lethifera peccati, mortisque stipendia sequentes, quoniam perfecte mala non oderant, uera sectari bona digne non ualebant. Piam insuper religionem negligere, diuinitatis precepta postponere, uanitatibus inseruire, concupiscentie uitiis inherere, schismatica scandala suscitare, Deumque, proh dolor! in his omnibus haud metuebant offendere. Et ecce subito eiusdem prosperitatis temporibus, animositas dirissimarum gentium commota, Dei offensionis iram in diuersas uindicatura prouincias, intentione truculenta, Wandalorum multitudo properanter accelerat,  subuersis multarum munitionibus urbium, gladioque interemptis utriusque sexus progenitoribus cum filiis, non aliam dignitatis gloriam, non aliud aliquid in temporalibus lucris tam desideranter concupiscere cernebatur, quam humanum haurire ac fundere sanguinem, et Christianorum duntaxat sitire internecionem. Sub huius uero tempestatis turbine, gloriosi renitebant in Galliis inter episcopos uiri, sanctissimus Remorum presul Nicasius, et beatissimus Aurelianensium pontifex Anianus, sanctus quoque Lupus Trecassinus, et beatus Seruatius Tungrensis antistes, aliique nonnulli uirtutibus insignes, qui hanc indignationis Dei, suis meritis ac precibus, iram diu differre certauerunt, ut omnibus heresibus et prauitatibus populi restinctis, ad catholicam religionem  et uerum Dei cultum per penitentiam reuocarent, ac tante persecutionis et diuine animaduersionis gladium ab Ecclesie ceruicibus auocarent. Sed, proh nefas! Impius, ut scriptum est, cum in profundum peccatorum uenerit, contemnit , salutaribus eorum preceptis nullatenus obtemperabant. At uir beatissimus Nicasius presul, instantibus studiis, continuisque doctrinis ac precibus, populum Dei ad penitentiam seu patientiam, et triumphum martyrii prouocabat, ut quos incauta prosperitas ad offensionis impulerat foueam, aduersitatis deuota tolerantia, non iudicium damnationis, sed gratiam purgationis, causamque salutis efficeret. Interea castrametantur agmina Wandalorum circa  urbem Remorum, uniuersaque regione depopulata, neces tantum inibi habitantium feruentissime pertractantes Christianorum. Hos ueluti deorum suorum inimicos, et moribus paganorum contrarios, interimere, penitusque de terra delere ambiebant. Beatus itaque Nicasius animam suam pro fratribus, Christi sequens exemplum, ponere paratus, elegit, obnixeque proposuit, sibi commissum nullatenus omittere gregem, prorsus instituit, aut cum eis pariter uiuere, aut pariter, quod eos paterfamilias perpeti uellet, sufferre, ne fugiendo, Christi uideretur  deserere ministerium. Unde et iuxta beati Augustini sententiam , maiorem caritatis reperit fructum quam qui non propter  fratres, sed propter seipsum fugiens, atque comprehensus non negauit Christum, suscepitque martyrium. Metuebat enim potius antistes sanctissimus, ne se deserente, lapides uiui exstinguerentur, quam ne lapides et ligna terrenorum edificiorum, se presente, incenderentur, magis timens, ne destituta Christi corporis membra spiritali uictu necarentur, quam ne membra corporis sui hostili oppressa impetu torquerentur. Paratus ad utrumque, ut, si non posset hic calix transire, fieret uoluntas eius , qui mali aliquid non potest uelle. Nec requirebat que sua sunt, sed imitans eum qui dixit: Non quero quod mihi utile est, sed quod multis, ut salui fiant . Et ne magis fugiendo obesset exemplo, quam uiuendo prodesset officio, nulla  ratione consensit esse fugiendum. Neque temporalem mortem , sed eternam  formidans; non sibi placens, nec personam suam in tantis periculis fuga digniorem, utpote gratia excellentem, iudicans, ne ministerium in his maxime periculis necessarium, ac debitum, subtraheretur Ecclesie. Non, ut mercenarius uidens lupum uenientem, dimissis ouibus fugit, sed ut pastor bonus, pro grege sibi credito animam paratissimus obtulit . Et quod melius agendum inuenire potuit, sedulas ad Dominum pro se suisque fundere preces elegit. Fatigatis igitur tandem preliatoribus impugnatione continua, excubiis et inedia, furentibusque  circumquaque hostibus, ac fortiter bello concutientibus urbem, nimio terroris tedio ciuitas uniuersa perculsa, ad sanctissimum Nicasium in orationibus prostratum decurrunt, futuram paganorum uictoriam pertimescentes, et auxilium consolationis ab eo uelut a patre filii, requirentes. Interrogant quid utilius consilii faciendum decernat, aut seruituti gentium sese tradere, aut ad mortem usque pro salute urbis dimicare. Beatus autem Nicasius celitus diuina presciens reuelatione, Remorum subuertendam ciuitatem, consolans eos, infatigabiliter Domini supplicabat clementie, quatenus hec tribulatio mortis temporarie, non ad iudicium, sed ad indulgentiam, persistentibus in uera fidei confessione  proficeret; pro anime pugnare salute, non armis uisibilibus, sed probis docens moribus, non corporalium fiducia uirium, sed spiritalium exercitatione uirtutum. Hanc supernam iusto Dei iudicio, peccantium sceleribus excitatam demonstrans indignationem. Certum salutis id predicans esse consilium, si ad diuina compuncti flagella conuerterent animum, suscipientes hec non inuiti aut desperantes, ut iniquitatis filii; quin patientes ac mansueti, ceu filii pietatis, promissa regni celestis premia percepturi. Exhortans eos, spe salutis eterne presentem deuotissime sufferre tribulationem, ultroque seipsos ad hanc offerre momentaneam necem, quo debitam reatibus perpetue damnationis euadere mererentur ultionem, quatenus eis mors presens,  non supplicium, sed animarum fieret perenne remedium. Pro inimicis eos etiam admonens exorare, ut tandem aliquando resipiscerent ab iniquitatibus suis, et qui ministri tunc uidebantur impietatis, possent cultores nonnunquam pietatis, sectatoresque fieri ueritatis. Seipsum paratum esse depromens, ut bonum decet pastorem, pro ouibus animam ponere , presentemque uitam contemnere, quatenus ipsi peccatorum ueniam et salutem secum mererentur eternam accipere. Aderat etiam germana sua beata Eutropia, uirgo Christi sacratissima, que ob castitatis munitionem, sanctissimum semper imitando et adherendo sequebatur episcopum, ut et ab spiritalibus aliena nequitiis a Domino seruaretur puritas mentis, et a carnalium corruptione  delectationum tegeretur immunis integritas corporis. Ambo itaque plebem Dei pro uiribus ad coronam martyrii piis exhortationibus animabant, et agonem uictorie sue Domino precibus commendabant. Dei tandem decreto iudicio irruptionis die, dum paganorum furibundum beatus presul Nicasius irruere comperit impetum, sancti Spiritus uirtute roboratus, alma comitante sorore, cum hymnis et canticis spiritalibus ad ostium basilice sancte Dei genitricis Marie, quam ab codem in huius urbis arce fundatam memorauimus, traditur occurrisse, dumque diuine deditus psalmodie, uersum Domino Dauidicum pia uoce decantat, inquiens: Adhesit pauimento anima mea , mox, insequente gladio ceruicem cesi, uerbum pietatis ab ore non defecit,  capite in terram cadente, immortalitatis  sententiam prosecuto: uiuifica me secundum uerbum tuum , inferendo [ms. addit Domine].

Sancta uero Eutropia uidens impietatem circa se quasi mitigatam, et pulchritudinem suam ceu paganorum litibus reseruatam, super eumdem sacerdotis interfectorem insiliens, magnoque clamore increpitans, et ad martyrii sui bellum prouocans, sacrilegi alapa faciem percussi, oculos, diuini uirtute numinis euulsos, in terram proditur effudisse. Que mox insanientium ferro iugulata, sacro fuso sanguine, palmam uictorie cum germano suo pontifice Christi, ceterisque  triumphatoribus sanctis, adipisci promeruit. Fuere siquidem nonnulli, tam ex clero, quam ex laicali cetu, constantie huius consectatores ac comites, qui per presentis tolerantie participationem, eterne beatitudinis cum hoc beatissimo Patre suo consequi certauere communicationem. Inter quos Florentius diaconus, et beatus Iocundus exstitisse clarissimi referuntur; quorum capita Remis post altare sancte Dei genitricis Marie tumulata seruantur. Barbaros igitur de constantia uirginis, et profani speculatoris subitanea mulctatione stupefactos, expleta cede, sacro mundante cruore, terribilis omnes horror inuasit, quasi celestes acies dimicantes, tanti sceleris uindices aspicientes, ipsa quoque horrendo reboante basilica sonitu. Relictis ergo  passim spoliis, territa Wandalorum agmina, dum diuinam metuunt ultionem, irreuocabiliter per diuersa fugientes, inuasam trepidi deserunt ciuitatem. Qua diu sic manente solitaria, Christianis qui ad munitiones montium fugerant, incursiones paganorum trepidantibus, paganis uero celestes quos ibi pertulerant horrores pertimescentibus, sub diuina duntaxat angelicaque custodia, sanctorum seruabantur inibi martyrum corpora; ita ut in noctibus a longe celestia cernerentur lumina, et suauissimi sidereis supernarum soni uirtutum choreis dulciter reboantibus, audirentur a nonnullis carmina. Unde et celestis uictorie reuelatione confortati tandem conciues, qui ad sepelienda sanctorum corpora, diuina remanserant prouidentia, cum precum uotis ad  urbem regredientes, inestimabilem suauitatis odorem, ubi sanctorum decorabantur funera, hauriunt, gaudioque permiscentes gemitum, lacrymosis Dominum laudibus magnificant, et ad tumulandum sacra se preparantes pignora, congruis ea circa ciuitatem locis ueneranter recondunt. Beatissimi uero Nicasii presulis ac sororis eius, sacratissima solemniter in cemeterio sancti Agricole, templo quondam a Iouino, Christianissimo Romane militie magistro, longe scilicet ante fundato, magnificeque decorato, collocant membra, ut appareat, instinctu diuine procurationis, ad celebritatis istorum dignitatem magis, quam ad prime preparatam fuisse conditionis auctoritatem. Hanc autem basilicam  prefatus uir Iouinus, his uersibus, aureo pretitulauit  decore.


Felix militie sumpsit deuota Iouinus
Cingula, uirtutum culmen prouectus in altum:
Bisque datus meritis equitum, peditumque magister,
Extulit eternum seculorum in secula nomen,
Sed pietate graui tanta hec preconia uicit,
Insignesque triumphos relligione dicauit,
Ut quem fama dabat rebus superaret honorem,
Et uitam factis posset sperare perennem.
Conscius hic sancto manantis fonte salutis,
Sedem uiuacem moribundis ponere membris,
Corporis hospitium letus metator adornat,
Reddendos uite saluari prouidet artus.
Omnipotens Christus iudex uenerabilis, atque
Terribilis, pie, longanimis, spes fida precantum,
Nobilis eximios famulis non imputat actus.
Plus iusto fidei ac pietatis premia uincant.

 Ubi posteaquam sunt horum deposita sanctorum martyrum corpora, innumerabilibus eadem Ecclesia constat miraculorum signis redimita, ut et eorum meritis ac precibus, multitudo languentium recuperationis inibi percipiat alacritatem, et exemplis ipsorum plebs ad celestem [C., deuota] discat properare sublimitatem. Meminit huius barbarice persecutionis beatus Hieronymus  scribens ad quamdam adolescentulam uiduam Aggerunchiam nobilem, et exhortans eam de perseuerantia uiduitatis, ita memorando inter cetera: »Innumerabiles et ferocissime nationes uniuersas Gallias occuparunt. Quidquid inter Alpes et Pyreneum, quod Oceano et Rheno includitur, Quadus, Wandalus, Sarmata, Alani, Gepides, Heruli, Saxones, Burgundiones,  Alamanni, et, o lugenda respublica! hostes Pannonii uastauerunt. Etenim Assur uenit cum illis . Magontiacus, nobilis quondam ciuitas, capta atque subuersa est, et in ecclesia multa millia hominum trucidata. Wangiones longa obsidione deleti. Remorum urbs prepotens, Ambiani, Atrabates, extremique hominum Morini  , Tornacus, Nemetes, Argentoracus translate in Germaniam. Aquitanie, Nouemque populorum Lugdunensis, et Narbonensis prouincie, preter paucas urbes, cuncta populata sunt, quas et ipsas foris gladius, intus uastat fames,« etc. In prefata denique basilica beatus Remigius morandi traditur habuisse consuetudinem, quatenus sanctorum martyrum meritis, ut erat spiritu semper, ita proximus redderetur et corpore.  Monstratur adhuc edicula secus altare ubi secrete Domino uacare, et inspectori summo, beatissime speculationis hostias, turbis remotus popularibus, deuotissime consueuerat immolare. Istuc enim intentus his degebat officiis, quando comperto urbis incendio, cum diuinitatis inuocatione deproperans, sanctorum fultus suffragio, lapidibus ecclesie graduum deinceps expressa reliquit uestigia.



CAPUT uII. De miraculis ipsius ecclesie.

Diuersis etiam multimoda clarificatione fertur hec illustrata temporibus edes. Sed nos unum tantum, quod nostris fere diebus actum, referentibus nostris qui interfuere patribus, agnouimus, propalandum putauimus. Solemnitas hiemali tempore prefatorum  agebatur martyrum que solito XIX Kal. Ianuarias celebrari consueuit. Ad cuius celebritatis uigilias fratres temperius exsurgentes, custodes ipsius ecclesie dormientes, ostia quoque diligenter obserata reperiunt. Queque diutius obterendo pulsantes, dum neminem responsa dantem deintus accipiunt, domum presbyteri petunt portamque crebris incutientes ictibus, et tecta lapidibus uerberantes, ubi nullum sibi qui pandat excitare preualent templi ianuam repetunt; quam sponte patentem reperientes, accensa luminaria cuncta uident; sed auctorem facti neminem intus aspiciunt. Sicque post orationem Christo  gratias agentes, nocturnas ineunt laudes. Quibus iam magna parte decursis, ad horum uoces presbyter excitatur, rem cum suis admiratus, hymnos dicturus cum ceteris stupefactus approperat. Nullumque demum accensionis huius, uel reserationis reperire queunt administrationem, nisi summum diuini duntaxat muneris largitorem, qui sanctorum suorum iugi mirorum splendore, propagare non desistit honorem. Huius autem beati pontificis et martyris pignora quedam Nouiomagensium episcopus quidam obtenta, suam pertulit ad ciuitatem. Que tam apud Nouiomum, quam et apud Tornacum castrum  claris, multisque referuntur illustrata miraculis. Postea uero cetera corporis eiusdem martyris Fulco archiepiscopus,  simul cum corpore beate sororis eius Eutropie intra Remensia transuexit menia, retroque post altare sancte Dei genitricis Marie, ubi ea modo ueneramur, iuxta beati pape Callisti membra, debita recondidit reuerentia.



CAPUT uIII. De sancto Oriculo et sororibus eius.

Sub eadem Wandalorum, uel Hunnorum persecutione, quidam Dei seruus, Oriculus nomine, Deo uacabat, cum sororibus suis Oricola [ms. i, Oricula], et Basilica, in hoc eodem episcopatu Remensi, in pago Dulcumensi, uico Sinduno in ecclesia quam construxerat, ubi fertur quoque peremptus a barbaris cum predictis sororibus suis. Traditur etiam caput suum, postquam decollatus est, ipse in quodam  fonte lauisse. De sanguine quoque suo signum crucis  in quadam petra digito figurasse suo, et proprium manibus caput ferens, sepulcrum, quod sibi construxerat, [ms. i, condiderat] expetisse; ad quod multa miracula referuntur ostensa. Erat olim quidam rusticus ibi manens, cui reuelatio in somnis facta est, ut fontem de quo caput sibi sanctus Dei, ceu diximus, lauerat, tecto cooperiret. Qui postquam bis admonitus facere id distulit, in infirmitatem decidit, in qua integro anno egrotans decubauit. Post hec uotis, ut iussa compleret, promissis, conualuit, et fontem ligneis tabulis circumdans, operuit; ex quo fonte potantes, a diuersis multi curantur languoribus. Presbyter eiusdem loci, nomine Betto, balneum  ex ipsius puteo, quem infra ecclesiam hic sanctus martyr edidisse traditur, sibi parari precepit, quo postquam ablutus est balneo sic elanguit, ut usque ad anni terminum egrotus iacuisse, nec adhuc perfecte postea reuiguisse constiterit. Quorum sanctorum corpora uno dudum sarcophago recondita tempore Seulfi archiepiscopi leuantur e terra, humo prius sponte patefacta, et loculo, in quo iacebant, ultro sursum mirabiliter eleuato.



CAPUT IX. De successoribus beati Nicasii.

Post prememoratam Wandalorum discessionem,  beate Nicasio Baruc [ms. Baructius] episcopali sede traditur successisse, quem Barucius, inde Barnabas subsecuti feruntur; tum Bennadius, cuius tamen Bennagius nomen in testamento suo, propria ipsius manu  perscripto, reperitur caraxatum. Huius enim ipse testamenti auctoritate, rerum suarum heredem Remensem fecit Ecclesiam cum fratris sui filio, quem in sacro fonte, sub gratie sempiterne traditione, se commemorat suscepisse. Inter cetera uero uas argenteum ab antecessore suo sancte recordationis episcopo Barnaba, sibi, ut meminit, testamento collatum, Ecclesie sue delegat heredi, quod ad ipsius ornamentum  se asserit reseruasse. Deputat et solidos uiginti ad eiusdem Ecclesie  reparationem, cum agellis et syluis; presbyteris ipsius ecclesie solidos octo: diaconibus solidos quatuor; ad captiuos solidos uiginti; subdiaconibus solidos duos; lectoribus solidum unum; ostiariis et exorcistis solidum unum, sanctimonialibus et in matricula positis solidos tres. Heredem suam subinferendo alloquens ecclesiam, ut in se ducat esse collocatum, quidquid presbyteris, diaconibus, ac diuersis clericorum scholis, captiuis quoque et pauperibus, pro refrigerio sui fuisset in commemoratione deuotum.



CAPUT X. De sancto Remigio.

Prefato Bennagio beatissimus succedens Remigius, imbuendis ad fidem prefulgidum surrexit lumen  gentibus. Quem diuina pietas, ut Fortunatus quoque peta noster asserit , non solum priusquam nasceretur, sed et antequam conciperetur, elegit; in tantum, ut Montanus quidam monachus, dum leuissimo sopore quiesceret, tertio fuisset [Or., fuerit] admonitione pulsatus, ut matri sue benedicte Cilinie, quod masculum conceptura esset, ueridica relatione prediceret, et nomen eius uel meritum designaret. Hic itaque Montanus in reclusione solitariam uitam ducens, ieiuniis, uigiliis et orationibus assidue uacans, ceterarum quoque uirtutum insignibus diuinitati se commendabilem reddens, dum supernam Christi clementiam pro pace sancte ipsius Ecclesie, que uariis apud Galliarum prouincias uexabatur afflictionibus, indefessis  precibus exoraret; ubi quadam nocte carnis compellente fragilitate, membra permittit sopori, quiete reparanda, angelicis subito per diuinam gratiam choris, sanctarumque sibi uidetur animarum cetibus interesse, celeberrimum quoque haurire colloquium, eosque de Gallicane deiectione uel restitutione Ecclesie conferentes, et quia iam tempus esset miserendi eius, percensentes, audire. Interea uocem a superioribus atque secretioribus suauissime intonantem excipit: »Quod Dominus de excelso sancto suo prospexit, de celo in terram aspexit, ut audiret gemitus compeditorum, ut solueret filios interemptorum, ut annuntietur nomen eius in gentibus, in conueniendo populos in unum et reges, ut seruiant  ei .« Et quod Cilinia in utero concipiens, filium pareret, nomine Remigium, cui saluandus foret populus committendus. uir igitur iste uenerabilis tanto percepto solamine, post tertiam diuine super his preceptionis admonitionem, uisionis etheree nuntiat oraculum Cilinie. Hec autem beata genitrix in flore dudum iuuentutis, ex unico uiro suo Aemilio pepererat Principium, Suessorum ciuitatis postea sanctum episcopum, et patrem beati Lupi, eiusdem Principii successoris. Miratur beata Cilinia, utpote iam prouecta, quonam pacto sit anus paritura, uel sobolem lactatura. Et quia tam uir eius, quam ipsa diebus iam multis processerant, effeti et carne infecundi, nec spes eis ulterius procreandi, nec appetitus inerat pignoris. Beatus uero Montanus,  ut meritis accresceret patientie, corporalium priuatus oculorum ad tempus exstiterat lumine. Qui dictis ut fidem faceret, oculos sibi lacte ipsius asserit perungendos, moxque lumen amissum, pueri sibi fotu recipiendum. Gauisis ergo de tanta consolatione parentibus concipitur futurus Christi pontifex; cuius adminiculante gratia feliciter editus, nomen sacro sumit e fonte Remigius. In cuius lactatione promissum pridem uati gaudium, ueraciter adimpletur, dum eius oculis beate matris illius lacte tactis, lumen olim perditum reparatur. Ortus est autem puer iste, preconiis declaratus antequam natus, in pago Laudunensi, alto parentum sanguine, iam tamen senum, diuque sterilium resplendens, insigne mirificatus in ortu, qui magnifice disponebatur  mirificandus in actu. Nomen illi digne diuina imponitur iussione Remigius, utpote qui Ecclesiam Dei, specialiterque Remorum, in huius fluctuantis uite salo remis erat doctrine recturus, et ad portum salutis eterne, meritis et orationibus perducturus. Remedium tamen eum fuisse uocatum in ueteribus quibusdam reperitur scriptis. Quod et merita uel acta ipsius attendentes, rite crederemus, nisi gestis emendatioribus, oraculo illum diuino, Remigium nuncupari debere cognosceremus. In uersibus etiam ab eo compositis, et eius precepto in uase quodam per eumdem Deo dicato sculptis, ita lectum asseritur:

Hauriat hinc populus uitam de sanguine sacro,
Iniecto eternus quem fudit uulnere Christus:
 Remigius reddit Domino sua uota sacerdos.

Quod uas usque ad moderna tempora perdurauit, donec fusum, Nordmannis dudum in redemptionem datum est Christianorum. Huius beatissimi Remigii nutrix beata Balsamia fuisse traditur, que mater exstitisse sancti Celsini memoratur; qui et ipse beati Remigii discipulus fuisse familiaris asseritur, miraculis quoque postmodum claruisse dignoscitur, et equorum maxime uotis adhuc insignis habetur: in cuius et ipsa beata genitrix eiusdem requiescit ecclesia. Traditus a parentibus schole beatus Remigius litteris imbuendus, breui ceuis, sed et natu maioribus doctrina eminentior est effectus. Cunctos superans condiscipulos, morum maturitate ac beneuolentie  caritate, populorum studens turbas uitare, atque solitarius in reclusione Domino deseruire, quod et obtinuit, habitaque, sancte conuersationis studiis adolescens pius, inclusione, Lauduni Christo militauit.



CAPUT XI. De ordinatione ipsius ad episcopatum Remensem.

Ast ubi uicesimum secundum etatis subiit annum, defuncto prefato uenerabili Bennadio archiepiscopo, in hac urbe Remensi, omnium generaliter uotis ad apicem pontificatus non tam electus, quam raptus fuisse dignoscitur. Fit siquidem populi concursus, diuersi quidem sexus, conditionis, dignitatis et etatis, una eademque sententia, hunc uere Deo dignum, et qui populis prefici deberet, acclamantis.  Sanctissimus igitur adolescens his depressus angustiis, quoniam nec fuge locus ei uspiam patebat, nec populo ut ab intentione cepta desisteret, ullo modo satisfacere poterat, super etatis infirme cepit conqueri tempore, et quod ecclesiastica regula hanc etatem ad tantam non admitteret dignitatem, uoce publica predicare. Sed cum irreuocabiliter populi acclamaret frequentia, et uir Dei magna retineretur constantia, placuit omnipotenti Deo manifestissimis indiciis propalare, quod ipse de eo iudicium dignabatur habere. Traditur enim celestis radii lumen super ipsius sanctum subito descendisse uerticem, et cum ipso lumine celitus eius infusum capiti unguinis diuini liquorem, cuius sacri nectaris, eiusdem totum uideretur caput infusione delibutum.  Omni ergo posthabita dubitatione, presulum Remensis unanimitate prouincie, pontificali consecratur benedictione. Ad quod officium mirifice mox deuotus et aptissimus apparuit exsequendum; largus in eleemosynis, sedulus in uigiliis, attentus in orationibus, in humanitate profusus, in caritate perfectus, in doctrina precipuus, in conuersatione sanctissimus. Mentis purissime sinceritatem, pii uultus preferebat alacritate, clementissimique cordis benignitatem sermonis indicabat tranquillitate. Salutis eterne munia non minus implens opere, quam edocens predicatione; reuerendus aspectu, uenerandus incessu, metuendus seueritate, amplectendus benignitate, censuram districtionis permistione  temperabat mansuetudinis. Minari quidem frontis uidebatur austeritas, sed cordis blandiebatur serenitas; ut erga deuotos Petrus appareret in uultu contra delinquentes Paulus uideretur in spiritu; sicque gratiarum diuersitate in unum conueniente, illius pietatis, huius erat imitator auctoritatis, neglector quietis, refuga uoluptatis, appetitor laboris, patiens abiectionis, impatiens honoris, pauper in pecunia, diues in conscientia, humilis ad merita, superbus ad uitia. Et ut ante nos de ipso predicatum legitur , sic in se diuersas excoluit gratiarum uirtutes, ut uix ita pauci tenerent singulas, quomodo ille impleuit uniuersas. Semper in sancti operis exercitio, semper in compunctionis affectu, nulla illi ex omnibus propensior  cura, nisi aut de Deo in lectione, atque sermone, aut cum Deo in oratione loqui; sicque attenuato continuatis ieiuniis corpore, de persecutore certabat inimico, iugi triumphare martyrio. Inter hec tamen omnia intendebat uir beatissimus, ut etiam ab aliis de ipso iamdudum predicatum legitur : Iactantiam uirtutum fugere, in quo non poterat gratia celsa latere. Preeminebat enim ad admirationem omnium, ueluti ciuitas supra montis uerticem sita: nec sub modio uoluit Dominus hanc occuli lucernam, quam supra candelabri constituerat eminentiam , igne diuine tribuens eam caritatis ardere, claraque splendidarum Ecclesie sue uirtutum lumina ministrare.



CAPUT XII. De diuersis ab eo patratis miraculis, et de doctrina ipsius.


Ad cuius sanctitatis innocentiam, non solum rationabilium, sed etiam irrationabilium consueuerant] agrestia corda mansuescere, adeo ut dum inter domesticos secretius cum contigisset habere conuiuium, et delectaretur in hilaritate charorum, passeres ad eum sine trepidatione descenderent, et mense reliquias ab eius manu colligerent, discederent alii saturi, accederent alii saturandi. Quod ab eodem nequaquam iactantia propalabatur meritorum, sed id Dominus agi certa disposuerat utilitate conuiuantium, ut hoc aliisque frequentissimis per hunc Christi famulum uisis miraculis, sese  dominicis feruentius studerent mancipare seruitiis.

Hic uir beatissimus, cum ex more, quodam tempore pastorali solertia parochias circumiret, ut si negligenter aliquid in diuinis cultibus ageretur, fidelis Christi seruus agnosceret, in uicum, Calmiciacum nomine, ipsius accessit studii deuotione. Ubi, dum quidam cecus ab eo misericordie postulasset opem, cepit, qua dudum captus exstiterat infestatione demonis, uexatione torqueri corporis. Tunc sanctus Remigius in oratione, qua Deo semper sancta intentione uacabat, corporea se deiectione prostrauit, statimque pristinum ceco lumen redhibens, immundi quoque pestem spiritus effugauit, triplici remedio, nimirum uictu solans egenum,  munerans uisu cecatum, restituens libertati captiuum.

Alio quoque tempore, dum pontificali sollicitudine parochiam peragraret, rogatus a quadam sobrina sua, nomine Celsa, Deo sacrata, uillam ipsius, uocabulo Celtum , adiit. Ibi dum beatus uir, spiritalibus colloquiis uite propinat hospiti de more pocula, minister prefate Celse, uini sufficientiam domine sue nuntiat non adesse. Re huiuscemodi cognita, sanctus Remigius hanc hilari consolatur uultu et post blanda uerbi solamina eiusdem sibi domus ostendi precepit habitacula. Sicque de industria prius perlustrans cetera, tandem ad cellam peruenit uinariam: quam sibi faciens aperiri, rugitat si forte remanserat in aliquo uasorum quidpiam  uini. Et designato sibi uase, in quo tantillum uini, pro saluando scilicet eodem, relictum fuerat, claudi precepit ostium, iussoque consistere loco cellerarium; ipse uero ad alteram accedens uasis frontem, super idem, quod erat non modice quantitatis, Christi adnotat crucem, flectensque genua secus parietem, celo deuotam dirigit precem. Cepit interea, mirum dictu, uinum per foramen superius exundare, ac supra pauimentum abundanter effluere. Exclamat hoc uiso cellerarius, stupore perculsus. Sed mox a sancto uiro repressus, ne id palam faciat, inhibetur. At quia tam clari lumen operis minime ualuit abscondi, ubi consobrina sua factum comperit, eamdem uillam ipsi, et Ecclesie ipsius perpetim possidendam tradidit, ac legali iure confirmauit.

 Huic simile ferme miraculum ab eodem domno Remigio in olei fertur liquore patratum. Cum egrotus quidam familie non ignobilis, nec tamen baptizatus, a sancto Remigio se uisitari postulasset, et iam uolut in ultimo spiritu se credere fateretur, et baptizari deposceret, beatus pontifex a presbytero loci oleum et chrisma requirens, iamque penitus in ampullis utrumque defecisse comperiens ipsas ampullas pene uacuas super altare posuit, ac sese in oratione prostrauit. Surgens autem ab oratione uascula plena reperit, et sic infirmum oleo diuinitus dato perungens, ecclesiastico de more baptizauit, et chrismate celitus collato liniuit, redditaque sanitate, tam anime salute quam corporis incolumitate donauit.

 Humani denique generis hostis, ostendere nequitiam non desistens sue malignitatis, urbem Remorum, surgentibus flammarum subito globis, immissione dira succendit, crudelique uastatione, iam partem fere tertiam concrematio peracta consumpserat; et quod residuum erat uictrix flamma lambebat. Cuius rei nuntium beatus antistes accipiens, ad solita sese confert orationis presidia, et in beati Nicasii martyris basilica, ubi tunc temporis morandi consuetudinem fecerat, Christi prostratus exposcit suffragia. Surgensque ab oratione, oculos ad celum attollit, et exclamans cum gemitu, ait: Deus, Deus meus, adesto uoci mee. Sicque cursu concito, per gradus, ante ipsam lapidibus stratos ecclesiam descendens, ciuitatem petiit; in quibus graduum  lapidibus, ac si supra molle lutum depressa, hodieque, ad memoriam diuini miraculi, signata uisuntur uestigia. Celerique festinatione deproperans se flammis obiecit, statimque, ut extensa contra ignem dextera, signum crucis cum inuocatione Christi nominis edidit, totum illud incendium, fracta et in sese relisa uirtute, cedere, atque ante uiri Dei presentiam quasi fugere cepit. Quod beatus Remigius insequens, et se inter ignem et ea que adhuc uidebantur intacta, cum signo sanctitatis opponens, hanc omnem flammarum immanitatem ante se fugientem, per patentem portam, fultus diuine potentie presidiis, expulit, et eamdem portam clausit; utque nunquam aperiretur ab aliquo, cum  interminatione uindicte in eum que uetita hec presumpsisset, inhibuit. Post aliquot uero annos ciuis quidam, nomine Fersinctus, secus ipsam portam commanens, maceriem qua eadem porta fuerat obstructa, ut sue domus hinc eiiceret rudera, perforauit. Sed mox ultio tanta fertur eius audaciam consecuta, ut non pecus, nec homo, clade superueniente in eamdem remanserit domo.

Quedam puella preclaris ab urbe Tolosa natalibus orta, maligni spiritus ab infantia tenebatur obsidione captiua. Quam cum tenero genitores amore diligerent, ad sepulcrum sancti Petri apostoli cum magna deuotione duxerunt. In eisdem namque partibus enitebat tunc uirtute uenerabilis Benedictus, plurimis effulgens uirtutibus. Cuius comperta fama,  puelle patentes hanc ad eumdem perducere satagunt, qui multis ieiuniis et orationibus pro ipsius emundatione laborans, cum diri serpentis uirus ab ea non ualuisset eiicere, hoc tantum responsi, nominis diuini obtestatione, ab antiquo extorquere potuit hoste, quod nunquam alterius de eodem habitaculo, nisi huius beatissimi Remigii pontificis orationibus posset expelli. Tunc parentes eius, tam ipsius beati Benedicti, quam etiam Gothorum regis Alarici affatibus suffragati, eorumque litteris ad beatum Remigium datis, ut traditur, freti, ad eumdum sanctum antistitem cum deuincta sobole peruenerunt, uirtutem deprecantes eius in purgatione prolis agnoscere, quam latronis iam presciuerant confessione. At beatissimus Remigius, cum  diuturna reluctatione se non esse dignum assereret et humilitate solita repugnaret, precibus est populi supplicantis euictus, ut orationem pro ipsa funderet, ac parentum lacrymis condoleret. Meritis itaque sanctitatis armatus, uerbi precepit imperio, ut iniquus predo per quod ingressus fuerat discedens, Christi famulam relaxaret. Sicque cum nimio uomitu et obsceno fetore, per os quo fuerat intromissus, abscessit. Sed paulo post, recedente pontifice, dum nimio labore fessa nutaret, uite calore priuata, spiritum uitalem amisit. Iteratis ergo precibus, turba supplicantum recurrit ad medicum. Beatus autem Remigius se potius accusat facinus perpetrasse, quam sanitatis remedium indulsisse, homicidiique reum exstitisse, non remedium contulisse.  Igitur ad sancti Ioannis basilicam, ubi corpus iacebat exanime, populi obtentus deprecatione regreditur, ibique cum lacrymis ad pauimenta sanctorum in oratione prosternitur, et reliquos ut ita facerent adhortatur. Hinc effuso lacrymarum imbre consurgens, suscitauit mortuam, quam prius purgarat obsessam. Que protinus, apprehensa manu pontificis, cum integra incolumitate surrexit, et ad propria feliciter remeauit.

Cuius uero doctrine, cuius sanctitatis atque sapientie beatissimus hic pater nitore radiauerit opera testantur ipsius, quia uera procul dubio sapientia esse dignoscitur, que operum exhibitione, uelut arbor fructibus, approbatur. Testatur gens Francica  per eum ad fidem Christi conuersa, et baptismi sanctificatione consecrata. Testantur diuersa prudentissime ab ipso tam facta quam predicata. Testantur diuerse ipsius persone temporis, ex quibus Sidonii, Aruernorum episcopi, uiri eruditissimi, et tam genere quam religione ac sermone clarissimi, epistolam huic beatissimo pontifici directam inserere placuit :

»SIDONIUS, DOMNO PAPAE REMIGIO, SALUTEM. Quidam ab Aruernis Belgicam petens , postquam Remos aduenerat, scribam tuum siue bibliopolam, pretio fors fuat officioue demeritum, copiosissimo, uelis nolis, declamationum tuarum schedio emunxit. Qui redux nobis atque oppido gloriabundus  quecunque detulerat, quanquam mercari paratis, quod ciuis, nec erat iniustum, pro munere ingessit. Cure mihi e uestigio fuit, hisque qui student, cum merito lecturiremus, plurima tenere, cuncta transcribere. Omnium assensu pronuntiatum paucos nunc posse similia dictare. Etenim rarus aut nullus est, cui meditaturo par assistat dispositio per causas, positio per litteras, compositio per syllabas. Ad hoc opportunitas in exemplis, fides in testimoniis, proprietas in epithetis, urbanitas in figuris, uirtus in argumentis, pondus in sensibus, flumen in uerbis, fulmen in clausulis. Structura uero fortis et firma, coniunctionumque, perfacetarum nexa cesuris insolubilibus. Sed nec hinc minus lubrica et leuis [i. lenis],  ac modis omnibus erotundata: queque lectoris linguam inoffensam decenter expediat, ne salebrosas passa iuncturas, per cameram palati uolutata balbutiat. Tota denique liquida prorsus et ductilis, ueluti cum crystallinas crustas, aut onychintinas non impacto dignitus ungue perlabitur: quippe si nichil eum rimosis obicibus exceptum tenax factura [Orig. i., fractura] remoretur. Quid plura? non exstat ad presens uiui hominis oratio, quam peritia tua non sine labore transgredi queat ac superuadere. Unde prope suspicor, domne papa, propter eloquium exundans atque ineffabile  te superbire. Sed licet bono fulgeas, ut conscientie, sic dictionis ordinatissime; nos tamen tibi minime sumus refugiendi, qui bene scripta laudamus, etsi laudanda  non scribimus. Quocirca desine in posterum nostra declinare iudicia, que nichil mordax, nichil quoque minantur increpatorium. Alioquin si distuleris nostram sterilitatem facundis fecundare colloquiis, aucupabimur nundinas inuolantum, et ultro scrinia tua, conniuentibus nobis ac subornantibus, effractorum manus arguta populabitur: inchoabisque tunc frustra moueri spoliatus furto, si nunc rogatus non moueris officio.«



CAPUT XIII. De conuersione Francorum.

Cuius autem prudentie, quam sancti studii noster  hic Pater ac pastor almus exstiterit, quam fidelis et prudens in eroganda Domini sui pecunia uiguerit, Francorum, ut pretulimus, ab idolis ad Deum uerum facta per ipsum probat conuersio, qui Gallicas eo tempore transito Rheno depredabantur prouincias, et Agrippinam iam Coloniam, quasdam quoque alias occupauerant Gallie ciuitates. At postquam rex ipsorum Clodoueus Siagrium, Romanum quemdam principem, qui Galliis tunc preerat, euicit atque peremit, omni pene Gallie dominari cepit. Comperta beatissimi gestorum fama Remigii, quod scilicet eniteret uirtute sanctitatis ac sapientie, miraculorum preclarus exhibitione, reuerebatur eum, et licet paganus, diligebat tamen illum. Quo quondam secus urbem Remorum transitum faciente, quibusdam  militibus eius agminis ablata quedam Remensis Ecclesie uasa referuntur. Ea inter urceus etiam magnus argenteus, et decora pulchritudine comptus, pro quo beatus Remigius legatos ad eum direxisse traditur, ut illum saltem recipere mereretur. Ast ubi ad locum diuisionis  prede uentum est, rogat rex milites suos, ut ipsum sibi dare ne renuant urceum. Pluribus igitur annuentibus, quidam Francus bipenni percutiens urceum, nichil hinc a rege nisi sorte tollendum proclamat. Obstupefactis hac temeritate ceteris, rex iniuriam patienter ad tempus tolerans, apprehensum, plurimis fauentibus, uasculum ecclesiastico reddidit misso, iram sub corde tectam reseruans. Peracto denique anno cunctum sui exercitus apparatum solito prodire iubet in  campum, ut armorum speculetur de more nitorem: quem conuentum, a Marte, Martium uocare consueuerant. Rex ergo instructas circumiens rite phalanges, ad eum qui dudum percusserat urceum peruenit, spretisque ipsius armis, eius tandem franciscam proiecit in terram, ad quam recipiendam inclinato militi rex in caput suam defigit bipennem, quam pridem in uase perpetrauerat, cum increpitationis acerbitate, rememorans presumptionem. Quo sic interempto, timor ingens regis hac super ultione, ceterorum perstringit corda Francorum. At postquam Clodoueus Thoringiam sibi prouinciam subiugauit, et regnum uel ditionem suam dilatauit, etiam Rothildim, filiam Chilperici, fratris Gundebaudi Burgundionum regis, in matrimonium sumpsit. Que  cum esset Christiana et filios ex rege susceptos baptismate consecrari, marito quoque nolente, fecisset, etiam uirum ad Christi fidem perducere conabatur. Sed animum barbari mulier ad credendum flectere non ualebat. Interea bellum Francis aduersus Alemannos accidit, et Francis cede nimia corruentibus, rex ab Aureliano consiliario suo suadetur, ut credens in Christum, ipsumque regem regum, et celi ac terre Deum confitens, inuocet, qui ei uictoriam pro uelle possit conferre. Quod cum fecisset, Christique suffragium iam deuotus expetisset, fiendumque se Christianum uouisset, si uirtutem  ipsius in capiendo uictoriam experiri meruisset: post huius uoti pollicitationem mox in fugam uertuntur Alemanni, regemque suum comperientes interfectum, Clodouei se subdunt ditioni. Quos ille sub iugo constituens tributario, reuertitur uictor in sua, gaudium referens magnum regine, quod ad inuocationem, scilicet, Christi nominis, uictoriam meruerit obtinere. Tunc regina beatum Remigium uocat, deprecans, ut regi uiam salutis ostendat. Quem sanctus sacerdos doctrina uite salutaris informans, ad baptismi commonet uenire sacramenta. Ille se populum super his exhortatum ire respondens, affari studet exercitum, ut deos, qui eis subuenire non poterant, deserentes, ipsius cultum susciperent, qui tam preclaram largitus eis uictoriam fuerat. Conclamat multitudo,  diuina se preueniente gratia, mortales se deos relinquere, atque in Christum qui sibi presidio fuerat, credere. Nuntiantur hec sancto Remigio, qui magno repletus gaudio, regem populumque, qualiter diabolo et operibus ac pompis ipsius abrenuntiantes, Deum uerum credere debeant instruere satagit; et quia paschalis solemnitas imminebat, indicit eis ieiunium iuxta morem fidelium.

Die uero Passionis Dominice, pridie scilicet antequam baptismi gratiam percepturi erant, post hymnos, precesque nocturnas, presul regium cubile petiit, ut absoluto curis secularibus rege, liberius ei committere sacra ualeret mysteria uerbi. Quo reuerenter a cubilariis admisso, rex prosiliens obuius alacriter occurrit, et oratorium beatissimi  apostolorum principis Petri, cubiculo regis forte contiguum, pariter ingrediuntur. Cumque dispositis sedilibus, pontifex, rex atque regina consedissent, intromissis quibusdam clericis, sed et aliquibus regi necessariis ac domesticis, et uenerabilis Pater regem monitis imbueret salutaribus, ad corroborandam salutiferam fidelis serui sui doctrinam, Dominus etiam uisibiliter dignatus est ostendere, sese fidelibus in nomine suo congregatis, ut promiserat, semper adesse . Repente namque lux tam copiosa totam repleuit ecclesiam, ut solis uideretur euincere claritatem. Mox cum luce uox facta est, inquiens: Pax uobis, ego sum, nolite timere . Manete in dilectione mea . Post que uerba lux que aduenerat,  abcessit, sed ineffabilis odor suauitatis in eadem domo remansit. Ut euidenter ualeret agnosci lucis, pacis atque pie dulcedinis illuc auctorem aduenisse, beatus etiam presul ex eodem lumine, non modicum uisus est uultus fulgorem traxisse. Rex igitur atque regina pedibus almi sacerdotis adstrati, cum magno pauore ipsius requirunt consolationem audire, opere adimplere parati que propalarentur ore patroni. Delectabantur etenim uerbis que audierant, interius illuminati, quam uiderant, luce, licet exteriore territi luminis claritate. Sanctus autem Pater superne repletus splendore sapientie de celestis eos instruit uisionis consuetudine, que aduentu quidem suo corda mortalium terret, sed timorem precedentem  subsequenti consolatione demulcet, ut quibus apparuit patribus, primum quidem pauorem incusserit, at postea per pietatis gratiam letitie blandimenta refuderit. Irradiatus quoque uir beatissimus Remigius, ut exterius, ueteris exemplo legislatoris, uultus illustratione, ita, multoque magis, interius, diuini fulgoris illuminatione, spiritu prophetico, que ipsis, uel eorum forent euentura prosapie, traditur predixisse. Quomodo uidelicet eorum posteritas regnum nobiliter esset propagatura, Ecclesiam quoque Christi sublimatura, Romanaque dignitate uel regno potitura, et uictorias contra impetus aliarum gentium perceptura, si non a bono degenerantes, salutis uiam forte relinquerent, et quibus Deus offenditur scelera consectari, pestiferorum uitiorum laqueos incurrerent,  quibus regna subuerti, atque de gente solent in gentem transferri . A domo denique regis eundi ad baptisterium uia preparatur, uela cortineque appenduntur, hinc inde platee sternuntur; ecclesia componitur, baptisterium balsamo, ceterisque odoramentis aspergitur, tantamque Dominus populo gratiam subministrabat, ut odoribus se paradisi refoueri gauderet. Sicque precedentibus sacrosanctis Euangeliis, et crucibus cum litaniis, hymnis et canticis spiritalibus, summus pontifex manum tenens regis, subsequente regina cum populo, ab aula pergit ad baptisterium. Et inter eundum rex rogitasse fertur episcopum, an id erat Dei, quod sibi promiserat regnum. Non hoc, presul inquit, illud est regnum, sed initium uie  qua peruenitur ad ipsum. Ubi uero ad preparatum baptisterii peruentum est locum, clericus chrisma ferens a populo interceptus ad fontem pertingere penitus est impeditus. Sanctificato denique fonte, nutu diuino chrisma defuit. Sanctus autem pontifex oculis ad celum porrectis, tacite traditur orasse cum lacrymis. Et ecce subito columba, ceu nix, aduolat candida, rostro deferens ampullam celestis doni chrismate repletam. Cuius odoris mirabili respersi nectare, inestimabili qui aderant super omnia quibus antea delectati fuerant replentur, suauitate. Accepta itaque sanctus presul ampulla, postquam chrismate fontem conspersit, species mox columbe disparuit. Rex autem tante gratie conspecto miraculo letus, actutum diaboli pompis et  operibus abnegatis, a reuerendo se petit pontifice baptizari. Quo uite fontem perennis ingressio, beatus profatur presul ore facundo: Mitis depone colla, Sicamber. Adora quod incendisti, incende quod adorasti. Sicque post orthodoxe confessionem fidei, trina tinctus mersione, diuino summe indiuidueque Trinitatis, Patris, et Filii, et Spiritus sancti sub nomine, suscipitur ab eodem sancto pontifice, diuoque consecratur insignitus unguine. Baptizantur sorores regis Albofledis et Landehildis, simulque de Francorum exercitu uirorum tria millia, preter mulierum paruulorumque nomina. Quo die magnum in celis celebratum sanctis gaudium credere possumus angelis et hominibus letitiam non modicam in terra  deuotis. Exercitus autem pars magna Francorum necdum ad fidem Christi conuersa, cum quodam Raganario principe, trans Somnam fluuium post aliquandiu in infidelitate uersata est, donec superna disponente gratia, prefato rege Ludouico gloriosis potito uictoriis, idem Raganarius flagitiorum sectator ac turpitudinum, uinctus a Francis traditus est, et interemptus, omnisque Francorum populus ad Christi fidem, per beatum Remigium conuertitur ac baptizatur.



CAPUT XIu. De possessionibus quas ei rex Ludouicus et Franci contulerunt.

Rex igitur, Francorumque potentes, plurimas B. Remigio possessiones per diuersas contulere prouincias,  ex quibus ille, tam Remensem, quam reliquas nonnullas Francie detauit [ms. i, ditauit] ecclesias. Non modicam necnon earumdem partem rerum, ecclesie sancte Marie Lauduni clauati, Remensis parochie castri, ubi nutritus fuerat, tradidit: ibique Genebaudum, carne nobilem uirum, tamque sacris quam secularibus litteris eruditum, qui relicta coniuge, sancti Remigii, ceu traditur, nepte religiosam subierat uitam, ordinauit episcopum, comitatusque Laudunensis eidem castro subiecit parochiam. Qui Genebaudus de ante acta uita nimium, gradusque sublimitate confidens, ab uxore quam reliquerat, incaute, quasi pro instruenda ea, se crebrius uisitari permisit. Sed ut diuina testantur eloquia: Lapides  excauant aque, et alluuione terra consumitur, et rupis [rupes] transfertur de loco suo ; ita quoque huic contigit, ut frequentes mulieris uisitationes blandaque colloquia, durum ualidumque contra libidinem pectus emollirent episcopi, et quasi rupem de loco sanctitatis ad cenum transferrent luxurie. Qui suasione diabolica in libidinis flammas exagitatus erupit, ueterique se miscens sodali, filium ex eadem progenuit, quem uelut in latrocinio procreatum, Latronem nominari precepit. Et quia culpa pluribus ignota  cepit, ut antea, domum frequentare pontificis. Sicque factum est ut hominibus culpa celata, tacitusque tam uiri quam mulieris ardor, in corde, libidinis, compunctum prius contra peccatum, ad culpam retraxerit  episcopum. Qui uelut oblitus quod planxerat, iterauit crimen quod defleuerat. At ubi exortam de flagitio comperit filiam, nomen eidem mandat imponi uulpeculam, utpote fraudibus argute matris generatam. Domino denuo, qui beatum Petrum respexerat hunc quoque respiciente , compunctus mente Genebaudus, sanctum Remigium petit ire [ut eat] Laudunum. Quo cum debita ueneratione suscepto, postquam cubilis iniere secretum, magnum prorumpens in eiulatum, stolam deponere nititur reus, sancti se patroni prosternens pedibus. Quo doloris tanti causam diligenter indagante, lacrymis singultuque prepediente, uix admissa transgressor narrat ex ordine. Quem uir Dei contritum uidens ac  pene desperatum, blande consolari satagit, dolere se protestans, non tam de perpetrato facinore, quam quod ille de Domini uidebatur benignitate diffidere, cui constat nichil quod uoluerit impossibile: qui nullum ad se reuertentem peccatorem despicit, qui pro peccatoribus etiam sanguinem suum fudit. Diuersis itaque uir benignus et prudens erigere lapsum certat exemplis, quod apud Deum scilicet facile, reatus huius ueniam ualeret obtinere, si dignos penitentie fructus Deo studeret offerre. Sic demum dignis exhortationibus indicit animato penitentiam, structaque mansiuncula, fenestellis paruis illuminata, cum oratorio  in ea penitentem concludit episcopum. Eius quoque per annos septem gubernans  parochiam, unam Remis Dominicam, Lauduni celebrare consueuerat alteram. Qua sub reclusione, quante contritionis ac continentie districtione se uir prefatus coarctauerit, quam dignos inibi penitentie fructus exegerit, diuina postmodum propalauit clementia. Anno siquidem septimo, cum in uigilia cene Dominice penitens pernoctaret in oratione, seipsum deflens in hoc, quoniam qui ad id usque prouectus fuerat, ut Domino penitentes reconciliaret, hac die nec inter penitentes ipse  in ecclesia merebatur consistere; angelus Domini circa mediam noctem magna cum luce uenit ad eum, ubi pronus iacebat in oratorio, talique decubantem compellasse fertur alloquio:  »Genebaude, exaudite sunt pro te orationes Patris tui Remigii. Suscepit Dominus penitentiam tuam, et dimissum est peccatum tuum. Surge, et hinc egrediens fac ministerium episcopalis officii, et reconcilia Domino penitentes de criminibus suis.« Genebaudus autem nimio terrore perculsus, respondere non poterat. Tunc angelus Domini confortans eum, ne timeat hortatur, imo gaudeat de Domini misericordia sibi collata. Roboratus tandem respondisse fertur non se posse hinc egredi, quia domnus et Pater suus Remigius ostii clauem secum haberet, quod et sigillo suo signasset. Et angelus ad eum: Ut non dubites  a Domino me missum, sicut patet tibi celum, sic et ostium istud patebit. Et statim saluo sigillo ac sera ostium illud apertum est. Tunc Genebaudus in modum crucis se prosternens in limine, sic traditur  asseruisse. Etiamsi Dominus ipse iehsu Christus dignatus fuerit ad me peccatorem uenire, non hinc egrediar, nisi uenerit ille, qui me in eius nomine sub hac reclusione constituit. Ad que responsa mox angelus abscessit ab eo. Beatus autem Remigius in crypta, que subter ecclesie sancte Marie sedem Remis habetur, in oratione pernoctabat. Quam postea cryptam presul Heriueus in honore consecrauit eiusdem beatissimi Remigii, ubi tunc ipse uir sanctus, uigiliis fatigatus, et quasi dormiens, in excessum raptus, uidet angelum sibi assistentem, qui hec ut acta fuerant ita narrat eidem, iubens, ut quantocius Laudunum petat, atque Genebaudum sedi date restituens, ei coram se pontificali fungi ministerio  persuadeat. Illico uir beatus nichil hesitans adit magna cum celeritate Laudunum. Quo perueniens, in ostii limine, saluo sigillo seraque reserati, Genebaudum iacentem reperit: quem protensis brachiis cum gaudii lacrymis Domini clementiam collaudans, erexit, eumque sedi et officio sacerdotali reddens, Remos cum gaudio repedauit. Genebaudus autem in sanctitate postea cunctos uite sue dies, Dei fretus gratia, peragens, palam que sibi Dominus fecerat, predicabat. Obiit igitur Genebaudus in pace sanctis Dei connumeratus, tandiu episcopatu perfunctus, ut ei successerit Latro filius eius, episcopus et ipse postea sanctus.

Rex denique Lodouicus in ciuitate Suessonica sedem suam constituens, delectabatur presentia et  colloquio sancti Remigii. Sed quia uir hic sanctus in ciuitatis huius uicinia uillas non habebat alias, nisi quamdam paruam que sancto Nicasio data fuerat, rex  sancto proposuit Remigio, ut quantum circumiret dum ipse meridie quiesceret, illi totum donaret. Beatus igitur Remigius per fines qui uidentur adhuc manifesti, profectus, itineris sui signa dimisit. In qua determinatione quidam possidens molendinum repulit sanctum uirum, ne intra ipsos illum concluderet fines. Quem uir Domini leniter affatus ait: Amice, non sit tibi durum, ut habeamus simul hunc molendinum. At ille ut eum reiecit, statim in contrarium  rota molendini uerti cepit. Repulsor autem clamare cepit post sanctum Remigium: Serue Dei, ueni, et habeamus pariter molendinum. Cui uir sanctus: Nec mihi, nec tibi. Mox tanta profunditas in eodem loco, tellure se subducente, facta est, ut nunquam deinceps inibi molendinus haberi posset. A quibusdam quoque repulsus, ne siluulam quamdam suos intra terminos comprehenderet, dixit, ut nec folium unquam de ipsa silua , trans fines ipsos euolaret, neque fustis ex ea uersus eosdem terminos caderet. Quod et obseruatum uoluntate Dei traditur, donec ipsa silua perdurasse dignoscitur. Abinde quoque procedens, uenit ad uillam, nomine Cauiniacum , quam finibus suis nitens concludere, prohibetur ab hominibus eiusdem uille.  Tunc ille miti uultu modo reiectus, modo repropinquans, signa que parent adhuc per suum dimisit iter. Tandem repulsus, dixisse fertur ad illos: Semper laborate, et egestatem sustinete. Quod hodieque compleri, manentis sententie uirtus ostendit. Surgens autem rex a somno meridiano, quecunque beatus Remigius ambitu sue circumitionis incluserat, eidem precepto regie dedit auctoritatis. Quarum rerum sunt Iuliacus et Codiciacus  capita, que Remensis adhuc iure quieto possidet Ecclesia.

Eulogius denique uir quidam prepotens conuictus apud regem Lodouicum super regie maiestatis crimine, ad intercessionem beati confugit Remigii. Cui  uir sanctus tam uitam, quam rerum obtinuit possessionem. Ipse uero, quasi recompensationis beneficio, benefico patrono Sparnacum  uillam suam obtulit in proprietatem. Beatus autem presul, temporalem pro sue intercessionis munere uitans retributionem recipere, predictum uirum, quoniam uerecundie confusione depressus  in habitu seculari manere nolebat, salubriter exhortatus est, dicens: Ut si perfectus esse uellet, uendens omnia sua daret pauperibus, et sequeretur Christum . Sicque taxatum, de thesauris ecclesiasticis, pretium, quinque millia scilicet argenti libras, Eulogio fertur dedisse, ipsamque uillam in Ecclesie possessionem comparasse. Bonum  cunctis relinquens exemplum episcopis, ceterisque sacerdotibus, ut dum pro his qui ad Ecclesie sinum, uel seruorum Dei presidia confugium faciunt, intercedunt, aut bona quelibet agunt, hec pro temporali recompensatione non expleant, nec transitoria uelint recipere: sed iuxta mandatum Domini, qui gratis acceperunt, studeant quoque gratis impendere .



CAPUT Xu. De uictoriis Ludouici per auxilium sancti Remigii, et fine ipsius regis.

Rex itaque Ludouicus contra Gondebaudum et Godegisilum fratrem eius ducens exercitum , percepta benedictione a beato Remigio uictoriam sibi predicente, accepit in mandatis ab eo sibi  datis, ut tandiu contra hostes dimicaret, quandiu benedictum sibi uinum, quod ei uir Domini dederat, in usu quotidiano sufficeret. Contra quem Burgundiones cum predictis ducibus pugnaturi, uenerunt super Oscaram fluuium, secus Diuionem castrum. Ubi confligentes atrociter Burgundiones in fugam uertuntur, et in Auinione castro se Gondebaudus concludens, a Ludouico pacem per Aredium consiliarium suum, multis datis thesauris, obtinuit. Ludouicus autem cum exercitu Francorum preda potitus maxima, reuertitur ad propria. Sic etiam constituta Parisiis in honore beatorum apostolorum Petri et Pauli basilica , et synodo per sancti patroni sui Remigii consilium, in urbe Aurelianensi habita, pergens contra regem Alaricum  Arianum, et accipiens a B. Remigio benedictionem, redditur de uictorie perceptione securus. Cui uir quoque sanctus, ut et pridem fecerat, uas, quod uulgo flasconem uocant, uini a se benedicti plenum dedit: hoc idem quod antea mandans, ut eo usque ad bellum procederet, donec sibi suisque, quibus exinde dare uellet, hoc uinum de predicto flascone non deficeret. Bibit igitur rex ex eo, pluresque suorum, uas tamen uini non patitur detrimentum. Bellum uero cum Gothis conferens, eos in fugam uertit, et ipse, beato Remigio se suffragante, uictor exstitit. In qua pugna dum duo Gothi contis eum in latera feriunt, huius patroni sui se protegentibus meritis, illum ledere nequiuerunt. Multis autem ciuitatibus  sue ditioni subactis, usque Tolosam perrexit, et Alarici thesauros accipiens, per Engolismam ciuitatem , interfectis Gotthis qui erant intus, ad propria cum gloriosa redit uictoria, uino flasconis non deficiente, donec reuersus est in sua .

Denique rex Ludouicus, exhortante sancto Remigio, regnum, hoc est coronam cum gemmis pretiosis auream, donum beato Petro apostolo misit: et codicillos [ms. i, codicellos] ab Anastasio imperatore pro consulatu sibi missos, cum corona aurea, tunicaque blattea sumpsit, et ab inde consul appellatus esse memoratur. Hormisda quoque Romane sedis pontifex, sancto Remigio uices suas in regno Ludouici, litteris suis ad ipsum directis, commisit. Post hec  mortuus Ludouicus rex in pace , ac sepultus in basilica sancti Petri apostoli, quam Parisiis edificauerat; eodemque momento quo spiritum emisit, reuelante Spiritu sancto, beatus Remigius Remis positus, eum obisse cognouit, et assistentibus sibi manifestauit.



CAPUT XuI. De synodo ubi conuertit hereticum.

Gallie quondam presules ad synodum fidei gratia conuenientes, beatum Remigium, utpote uirum diuinis eloquiis eruditissimum, et doctrinis ecclesiasticis exercitatissimum, ad idem concilium uenire petierunt.  Cui conuentui Arianus quidem episcopus acerrimus disputator, et dialecticis propositionibus ac conclusionibus confisus, hincque nimis elatus, intererat. Ingrediente uero concilium S. Remigio, et a multitudine fratrum, reuerenter ei cunctis assurgentibus, excepto, superbus hereticus illi assurgere dedignatur. At mox ut beatus Remigius ante ipsum transiit, ille locutionis officium ore obstructo amisit. Exspectantibus uniuersis, ut post allocutionem sancti Remigii loqueretur ille, ne ullum quidem uerbum proferre potuit. Sicque beati uiri uestigia pronus tandem petens, nutibus ueniam postulauit. Cui sanctus Remigius: In nomine, inquit, Domini nostri Iesu Christi, ueri Filii Dei uiui, si sic de eo recte sentis, loquere, et de illo, sicut catholica credit Ecclesia,  crede et confitere. Ad cuius uocem hereticus ante superbus, humilis iam factus atque catholicus, orthodoxam fidem de diuina et inseparabili Trinitate, ac de incarnatione Christi catholice confessus, in eadem confessionis sue fide se permansurum repromisit. Sicque anima per infidelitatem perdito, et corporali uoce propter superbiam iuste condemnato, uirtute diuina uenerabilis pontifex, et anime reddidit et corporis sanitatem; cunctis qui aderant, uel hec cognituri forent, sacerdotibus patenter ostendens, in hoc male sentiente de Christo  qualiter contra peccantes in ipsum, uel in Ecclesiam atque rebelles, et erga post recognoscentes ac penitentes debeant agere.



CAPUT XuII. De mitigatione ignis, et obitu eiusdem, uel sepultura ipsius.


Senescente iam S. Remigio, Deique Spiritu sibi reuelante quod abundantiam tunc presentem, fames secutura foret, de frugibus uillarum episcopii nonnullos iussit aceruos fieri fame laborature postmodum profuturos plebi; quorum in uilla, que Celtus uocatur, facti sunt plures. At homines ipsius uille seditiosi et rebelles erant; qui die quadam inebriati ceperunt inter se dicere: Quid ille Iubileus  facere uellet ex his quas aggregauerat metis? An ciuitatem de ipsis facere cogitaret: quia sicut turres per muros ciuitatis, ita per circuitum cortis  dispositi cernebantur acerui. Tandem suadente diabolo se mutuo cohortati, miserunt in eos ignem. Quod cum B. presuli nuntiatum fuisset in propinqua uilla, quam Basilice Cortem [Bazancourt] uocant, tunc forte consistenti; ascenso protinus equo, celeriter ad tantam compescendam presumptionem deuenit Celtum. Quo cum peruenisset, ardentesque fruges reperisset, ad ipsum calefacere se cepit ignem; semper, inquiens, est bonus focus, si non super potest. uerumtamen omnes qui hoc egerunt, et qui de ipsorum germine nati fuerint, uiri ponderosi fiant, et femine gutturis calamitate plectantur. Quod ita quoque constat impletum. Usque ad tempora siquidem Caroli Magni, qui huiuscemodi homines de  Celto, quoniam uicedominum ecclesie Remensis in eadem uilla necarunt, exterminauit, cedis auctoribus interfectis, et consentientibus per diuersas prouincias dispersis, atque perpetuo condemnatis exsilio: ac de ceteris huius episcopii uillis eamdem restaurari fecit. Ita uiri femineque generationis huius multati permanserunt, ut sancti uiri sententia promulgauit. Et apte quidem uir Dei  huiusmodi uindicta non solum presumptores, sed etiam genus ipsorum plecti decreuit.

Post hec igitur, aliaque multarum magnalia uirtutum, que Dominus operari per hunc fidelem suum famulum dignatus est, gemitus illius exaudiens atque suspiria, quibus dicere consueuerat: Quando ueniam,  et apparebo ante faciem Dei?  Satiabor dum manifestabitur gloria eius ; illi pia consolatione Dominus obitus sui diem reuelauit imminere. Qua reuelatione fretus, rerum suarum condidit testamentum, ad illam pertingere festinans hereditatem, de qua dicit Propheta: Cum dederit dilectis suis somnum, hec est hereditas Domini . Sic ergo sanctus hic uir Dei, terrenam derelinquens hereditatem percepit eternam. Condito siquidem testamento, et suis omnibus rite dispositis, quia uerus agricola omnem uitis uere palmitem fructum ferentem purgat, ut fructum plus afferat , oculorum corporalium lumine priuatus est aliquandiu, quo superna, mentis oculis, ad que toto anhelabat desiderio, contemplari  ualeret attentius. Ipse uero studebat in sue probationis tentatione semper gratias agere, laudibus, hymnisque Deo diebus ac noctibus uacare, fideli mente pertractans: Quoniam qui patienter humiliterque flagella suscipiunt, post flagella sublimiter ad requiem suscipiuntur. Cuius eterne glorie pignus in eo Dominus uolens ostendere, priusquam decederet, ei uisum restituit. Unde, sicut et de amissione, nomen Domini benedixit. Et non post longum spatium, sciens adesse sui transitus diem, per missarum celebrationem, et sacre communionis participationem, ualefaciens, et dans pacem filiis suis, postquam septuaginta quatuor annos in episcopatu religiosissime fidelis seruus et prudens Domino ministrauerat, nonagesimo sexto etatis sue anno Idibus  Ianuarii [ms. i, Id. IX], cursu sancti certaminis consummato, fide seruata, cum multiplici bonorum operum fructu, et animarum lucro, ut diu desiderauit, anima celos penetrans, terre corpus reliquit; accipiens stolam candidam, beatitudinem scilicet anime sempiternam, percapturus in resurrectione alteram, beatam uidelicet ad gloriam resuscitati corporis immortalitatem; possessurus partem societatemque cum precipuis Christi membris in regno celesti, sicut attestatur apostolica sibi collata gratia. Gens siquidem Francica per ipsum ad fidem Christi conuersa, martyrii palma, longanimitas patientie in longeuitate ipsius uite, confessionis gloria, orthodoxe fidei predicatio, magnaliumque tam in uita corporis, quam post obitum preclara manifestatio.  Cum uero funus ipsius sanctissimum deferretur ad sepulturam sanctorum martyrum Timothei et Apollinaris in ecclesia preparatam, ita feretrum in medio uico est aggrauatum, ut nullo modo posset, hominibus quantumlibet adnitentibus, amoueri. Stupefactis omnibus, Deique misericordiam postulantibus, ut dignaretur ostendere, quo in loco sancti sui uellet recondi corpus, designant ad basilicam prefatorum martyrum; nec feretrum mouere possunt. Proponunt ad ecclesiam sancti Nicasii, nec capulum ualet attolli. Decernunt ad edem sanctorum Sixti et Sinicii, nec sic potest moueri. Tandem coacti, quoniam parua supererat ecclesia in honore beati Christophori martyris, et nullius propalati  corpus seruabatur in ea sancti, circumiacentibus tamen atriis ecclesie cemeterium ferebatur ex antiquo Remense, petierunt ut Dominus declararet, utrumnam in eadem ecclesiola pignus illud sacratissimum reponi decerneret. Ad que uota tanta facilitate loculum leuant, ut nullum portantes onus sentirent. Recondita sunt autem reuerendissimi Patris huius membra in hac ecclesiola, diuina moderante dispositione, in loco ubi nunc habetur altare beate uirginis Genouefe. Ubi uero feretrum constat ipsius aggrauatum, multa feruntur ostensa miracula postmodum. Hic etiam crux exstat abinde posita, columne monumentis his insignite prefixa.


Cum transisset ex hoc mundo ad celestem patriam.
Presul magnus beatus Remigius huc
A plebe sancta digne delatus est, corpore
 In ecclesia condendus Timothei martyris.
Tunc hoc loco moram fecit; nec moueri potuit,
Donec quo locandus esset reuelauit Dominus:
Ubi nunc fauente Christo prepollet uirtutibus,
Prestans hic Deo deuotis apta beneficia,
Cecis uisum, claudis gressum, et egris remedium.
Igitur profusis uotis exoremus Dominum,
ueniam ut delictorum piis eius precibus
Mereamur adipisci, et celorum gaudia.
Sancte Remigi, confessor pretiose Domini,
Adeloldi quoque tui miserere famuli.



CAPUT XuIII. Testamentum ab ipso editum.

»In nomine Patris, et Filii, et Spiritus sancti. Gloria Deo. Amen.

»Ego Remigius episcopus ciuitatis Remorum, sacerdotii  compos, testamentum meum condidi iure pretorio, atque id codicillorum uice ualere precepi, si ei iuris aliquid uidebitur defuisse. Quandoque ego Remigius episcopus de hac luce transiero, tu mihi heres esto, sancta et uenerabilis Ecclesia catholica urbis Remorum, et tu, fili fratris mei, Lupe episcope, quem precipuo semper amore dilexi, et tu, nepos meus, Agricola presbyter, qui mihi obsequio tuo a pueritia placuisti, in omni substantia mea, que mea sorte obuenit antequam moriar: preter id quod unicuique donauero, legauero, dariue iussero, uel unumquemque uestrum uoluero habere precipuum. Tu sancta heres mea Remensis Ecclesia, colonos quos in Portensi habeo territorio, uel de paterna maternaque substantia, uel quos cum fratre meo  sancte memorie Principio episcopo commutaui, uel donatos habeo, possidebis, Dagaredum, Profuturum, Prudentium, Temnaicum, Maurilionem, Baudoleifum, Prouinciolum: Nauiatenam, Lautam, Suffroniam colonas; Amorinum quoque seruum, cum omnibus quos intestatos reliquero, tuo dominio uindicabis. Necnon uillas, agrosque, quos possideo in solo Portensi, Tudiniacum scilicet, et Balatonium [ms., Balatonum], siue Plerinacum, et uaculiacum, uel quecunque in eodem solo Portensi qualibet auctoritate possedi, integre cum omnibus campis, pratis, pascuis, siluis, ad te testamenti huius auctoritate reuocabis. Simili modo, sanctissima heres mea, quecunque tibi a propinquis et amicis meis, in quocunque solo et territorio collata sunt, sicuti disposuero in  parochiis, cenobiis, martyriis, diaconiis, xenodochiis, omnibusque matriculis sub tua ditione degentibus, ordinationem meam futuri successores mei, ordinis sui memores, sicut ego predecessorum meorum, ita quoque inconuulse, et absque ulla refragatione seruabunt. Ex quibus Celtus, quam [Briss., quem] per manum meam Celsa, sobrina mea tibi tradidit, et Huldriciaca uilla, quam Huldericus comes, ei loco ubi ossa mea sancti fratres et cepiscopi dieceseos tue ponenda elegerint, in tegumentis deseruiant. Sitque locus ille successoribus meis Remorum episcopis peculiariter proprius, et in alimoniis ibidem Deo militantium, uicus ex proprio, in Portensi, et . . . uillanis quoque ex episcopio in Remensi deseruiant. Blandibaccius uilla in Portensi,  quam a coheredibus meis Benedicto et Hilario, datis pretiis emi de thesauro ecclesie, et Albiniacus ex episcopis, in alimoniis clericorum Remensis Ecclesie communiter deputentur. Quibus etiam Berna ex episcopio, que peculiaris predecessoribus meis esse solebat, cum duabus uillis, quas Ludouicus a me sacro baptismatis fonte susceptus, amore nominis mei, Piscofesheim sua lingua uocatis [i. uocatas], mihi tradidit, siue cum Coslo et Gleni, uel omnibus siluis, pratis, pascuis, quecunque per diuersos ministros in uosago infra, circum, et extra; tam ultra quam citra Rhenum pretio dato comparaui, picem annuatim ministret, cunctisque locis regularibus, tam a me, quam ab antecessoribus meis ordinatis, siue in futuro ab episcopis successoribus meis ordinandis,  pro necessitate locorum ad uascula uinaria componenda annuatim distribuat. Crusciniacum [al., Cruciniatum] uero et Faram, siue uillas quas sanctissima uirgo Christi Genouefa, a rege Christianissimo Ludouico pro compendio itineris sui, cum Remensem ecclesiam sepissime uisitare soleret, adipisci promeruit, alimoniisque ibidem Deo famulantium deputauit, sicut ab ea ordinatum est, ita confirmo, ut Crusciniacus futuri episcopi successoris mei obsequiis, et sartatectis principalis ecclesie deputetur. Faram uero eidem episcopo, et sartatectis ecclesie ubi iacuero, perpetualiter seruire iubeo. Sparnacus [ms., Spernacus] uilla, quam datis quinque millia libris argenti, ab Eulogio comparaui, tua  non extraneorum heredum meorum esse  cernitur , eo quod cum criminis accusatione regie maiestatis idem teneretur obnoxius, et se minime purgare posset, non solum ne occideretur, dato iam dicto pretio de thesauris tuis, sed ne pecunia eius publicaretur, una tecum obtinui: et ideo ut prefata Sparnacus perpetualiter tibi ad restituendum thesaurum, stipendiisque tui pontificis deseruiat, liberali sanctione firmaui. Duodeciacus uero, sicut a Clodoualdo nobilissime indolis puero confirmatum est, tibi heres mea perpetualiter famuletur. uillas quas mihi dominus illustrisque memorie Ludouicus rex quem de sacro baptismatis fonte suscepi, cum adhuc paganus Deum ignoraret, ad proprium tradidit, locis pauperioribus deputaui; ne forte, cum esset infidelis, cupidum terrenarum rerum me arbitrari  posset, et non potius sue salutem anime, quam exteriora ab ipso bona requirere. Quod et admiratus, intercedere me pro quibuscunque necessitatem patientibus et fidelis, et ante fidem, benigne liberaliterque concessit. Et quia ex omnibus episcopis Galliarum, pro fide et conuocatione Francorum potissimum me laborare cognouit, dedit mihi Deus tantam gratiam in conspectu eius, uirtusque diuina, que per Spiritum sanctum me peccatorem plurima signa ad salutem prefate gentis Francorum operari fecit, ut non solum ablata omnibus ecclesiis regni Francorum restitueret, sed etiam de proprio, gratuita bonitate, plurimas ditaret ecclesias. Neque prius de regno eius, quantum passus est pedis, ecclesie  Remorum iungere uolui, donec, ut hoc omnibus ecclesiis adimpleret, obtinui. Sed neque post eius baptismum, nisi Codiciacum et Iuliacum, super quibus iam dictus puer sanctissimus et unanimus mihi Clodoualdus, et incole loci illius multiplicibus xeniis grauati, obnixe deprecantes, quod regi debebant ecclesie mee soluendum, me petere compulerunt. Quod idem piissimus rex et gratanter accipiens, promptissima uoluntate largitus est, usibusque tuis, sanctissima heres mea, iusta eiusdem piissimi datoris preceptum, episcopali auctoritate firmaui. Res etiam quas sepe dictus rex, piissimusque princeps, tibi in Septimania et Aquitania concessit, et eas quas in Prouincia Benedictus quidam  ad usum luminis tui, et loci ubi corpus meum iacuerit. continuatim deseruire precipio, uillasque in Austria siue Toringa. Futuro episcopo successori meo amphibalum album paschalem relinquo, stragula columbina duo, uela tria, que sunt ad ostia diebus festis triclinii, celle et culine. uas argenteum triginta, et aliud de cem et octo librarum, inter te, heres mea, et diecesin tuam Ecclesiam Laudunensem, factis patenis atque calicibus ad ministerium sacrosanctum, prout uolui, Deo annuente, distribui. Illud quoque uas aureum decem librarum, quod mihi sepe nominatus dominus, illustrisque memorie Ludouicus rex, quem, ut predixi, de sacro baptismatis fonte suscepi, donare  dignatus est, ut de eo facerem quod ipse uoluissem, tibi heredi mee Ecclesie supra memorate iubeo turriculum et imaginatum calicem fabricari. et epigrammata, que Lauduni in argenteo ipse dictaui, in hoc quoque conscribi uolo. Quod faciam per me, si habuero spatium uite; si autem [Briss., sin. ante] clausero ultimum diem, tu fili fratris mei, Lupe episcope, species ante dictas, tui ordinis memor, efficias. Compresbyteris meis et diaconibus qui sunt Remis, quinque et uiginti solidos equaliter diuidendos in commune dimitto. uitis plantam super uineam meam ad suburbanum positam, simili modo communiter possidebunt cum Melanio uinitore, quem do in loco ecclesiastici hominis Albouichi, ut Albouichus libertate plenissima perfruatur. Subdiaconibus solidos  duodecim, lectoribus, ostiariis, et iunioribus solidos octo iubeo dari. Pauperibus duodecim in matricula positis, ante fores ecclesie exspectantibus stipem, duo solidi unde se reficiant, inferentur: quibus Corcellum uillam dudum deseruire precepi. Aliis pauperibus tribus, ubi fratres quotidie pedes lauare debent, quibus etiam Balatoforum [Relatoforum], quod dicitur Xenodochion, ad hoc mysterium statui, solidus unus dabitur. uiduis quadraginta in porticu ecclesie alimoniam prestolantibus, quibus de decimis uillarum Calmisciaco, Tessiaco, Nouauilla stipendia ministrabantur, superaddo de uilla Huldriciaca superius memorata, eis in perpetuum stipendia inferri, et tres solidos, et denarios quatuor dari  iubeo; ecclesie S. uictoris ad portam Suessonicam, solidos duos; ecclesie S. Martini ad portam Collatitiam, solidos duos; ecclesie sancti Hilarii ad portam Martis, solidos duos; ecclesie sanctorum Crispini et Crispiniani ad portam Treuericam, solidos duos; ecclesie S. Petri infra urbem, que curtis Dominica dicitur, solidos duos; ecclesie quam in honore omnium Martyrum supra cryptam Remorum edificaui, cum per auxilium uirtutis Dei ab igne demonis pene iam totam urbem concrematam eripui, solidos duos; ecclesie, quam pro eodem signo uirtutis Dei, in honore sancti Martini, et omnium confessorum infra urbem edificaui, solidos duos; diaconie infra urbem, que dicitur ad Apostolos, solidos duos; titulo sancti Mauricii in uia Cesaria,  solidos duos; ecclesie Iouiniane [ms., Iouiane] tituli beati Agricole, ubi ipse uir Christianissimus Iouinus, et sanctus martyr Nicasius, cum plurimis societatis sue Christi martyribus requiescunt, ubi etiam quinque confessores proximi antecessores domni Nicasii, cum sanctissima uirgine et martyre Eutropia conditi sunt, solidos tres; eidem quoque ecclesie proprium quod fuerat Iouini in solo Suessonico, cum ecclesia beati Michelis, rebus prioribus superaddidi; ecclesie sanctorum martyrum Timothei et Apollinaris, ubi etiam Domino dante, si fratribus ac filiis meis episcopis dieceseos nostre uisum fuerit, ossa mea ponere disposui, solidos quatuor; ecclesie sancti Ioannis, ubi uirtus Christi, me orante,  filiam Benedicti suscitauit, solidos duos; ecclesie sancti Sixti, ubi cum tribus successoribus suis requiescit, solidos tres, cui etiam de proprio meo Plebeias supra Matronam adiunxi; ecclesia S. Martini in eodem solo sancte Remensis ecclesie posite, solidos duos; ecclesie S. Christophori, solidos duos; ecclesie S. Germani, quam ipse in solo Remensi edificaui, solidos duos; ecclesie SS. martyrum Cosme et Damiani in prefate matris solo posite, solidos duos. Matricule S. Marie, que dicitur Xenodochion, ubi duodecim pauperes stipem exspectant, solidus dabitur. Quam denique matriculam loco, ubicunque fratribus meis et filiis ossa mea ponere placuerit, perseuerare precipio, et ut diu [ms. i, die] noctuque pro peccatis atque criminibus meis  Dominum deprecentur de proprio hereditatis mee iure, rebus quas antecessores mei in eorum stipendiis Domino dederunt, superaddo etiam uillam Soladronam, et uillam S. Stephani, et quidquid in uilla Herimundi mihi per successionem euenit. Quod uero pretio ibidem comparaui, ecclesie S. Quintini martyris iam diu delegaui. De iam dicto uacculiaco, Fruminium, Dagaleifum, Dagaredum, Ductionem, Baudowicum, Udulfum, uinofeifam, liberos esse precipio. Temnaredus qui de ingenua nascitur matre, statu libertatis utatur. Tu uero, fili fratris mei Lupe episcope, tuo dominio uindicabis Nifastem, et matrem suam Nuciam. uineam quoque quam Aeneas uinitor colit; Aeneam et Monulfum eius filium iuniorem iubeo libertate perfungi. Melloficum porcarium  et Paschasidem coniugem suam, uerniuianum cum filiis suis, excepto Widragasio, cui tribui libertatem, tuo iuri deputabis. Seruum meum de Cesurnico tuum esse precipio. Agrorum partem ad te, quam frater meus Principius episcopus tenuit, cum siluis, pratis, pascuis reuocabis. Seruum meum quem Mellowicus tenuit, uiteredum tibi derelinquo, Teneursolum, Capalinum, et uxorem suam Theodorosenam, tuo iuri dominioque transcribo. Theodonima quoquo ex mea preceptione sit libera. Edoneifam, que homini tuo sociata fuit, et eius cognationem retinebis. Uxorem Aregildi, et cognationem suam ingenuos esse iubeo. Partem meam de prato quod Lauduni iuxta uos habeo, ad imitatem montium posito, que Iouia sunt pratella  que tenui, ad te reuocabis. Labrinacum tibi, ubi ossa genitricis mee posui, cum prefixis terminis deputaui. Tibi autem, nepos meus Agricola presbyter, qui intra domesticos parietes meos exegisti pueritiam tuam, trado atque transcribo Merumuastem seruum, et uxorem suam Meratenam, et eorum filium, nomine Mercouicum. Eius fratrem Medouicum iubeo esse liberum. Amantium et uxorem suam tibimet derelinquo. Eorum filiam esse precipio liberam Dasoundam. Alaricum seruum tue deputo portioni, cuius uxorem, quam redemi, et manumisi, commendo ingenuam defendendam. Bebrimodum et uxorem suam Moriam tuo dominio uindicabis. Eorum filius Monacarius gratulabitur beneficio  libertatis. Mellaricum et uxorem suam Placidiam ad tuum dominium reuocabis. Medaridus eorum filius sit libertus. uineam quam Mellaricus Lauduni fecit, tibi dono; Britobaudem seruum meum, necnon etiam Gibericum. uineam quam Bebrimodus facit, tibi eatenus derelinquo, ut diebus festis, et omnibus diebus Dominicis, sacris altaribus mea inde offeratur oblatio, atque annua conuiuia Remensis presbyteris et diaconibus prebeantur. Delegoque nepoti meo Pretextato Moderatum, Totticionem, Marcouicum, Innocentium seruum, quem accepi a Profuturo originario meo, cochlearia quatuor de maioribus, acetabulum, lucernam, quam mihi tribunus Friaredus dedit, et argenteam cabutam figuratam. Filiolo illius Parouio, acetabulum et tria cochlearia, et  casulam cuius fimbrias commutaui. Remigii cochlearia tria, que meo sunt nomine titulata, mantile ipsius quod habeo feriale, transcribo; hichinaculum quoque dono illi, de quo Godebodo dixi. Delegoque benedicte filie mee Hilarie diacone ancillam nomine Nocam, et uitium pedaturam, que sue iungitur uinea, quam Catusio facit, dono: et partem meam de Talpusciaco transcribo, pro obsequiis que mihi indesinenter impendit. Aetio nepoti meo partem de Cesurnico, que mihi sorte diuisionis obuenit, cum omni iure quod tenui atque possedi. Ambrosium quoque puerum ad ius illius, dominiumque transmitto. uitalem colonum liberum esse iubeo, et familiam suam ad nepotem meum Agathimerum pertinere: cui uineam dono quam posui uindonisse, et  meo labore constitui, sub ea conditione ut a partibus suis, omnibus diebus festis ac Dominicis pro commemoratione mea sacris altaribus offeratur oblatio: et Laudunensibus presbyteris atque diaconibus annua conuiuia, concedente Domino prebeantur. Dono ecclesie Laudunensi ex uillis quas mihi sancte recordationis prefatus rex Ludouicus dedit, duas, Anisiacum, solidosque decem et octo, quos presbyteri et diaconi inter se equali diuisione distribuant. Partem meam de Secio ex integro ad se reuocet ecclesia Laudunensis, et Lauscitam, quam mihi carissima filia et soror mea, uirgoque, ut credo, Christi sanctissima Genouefa, in usibus pauperum Christi tibi dandam ad integrum delegauit. Commendo sanctitati tue, fili fratris mei, Lupe episcope, ex prefatis  uillis, quos libertos esse precipio, Catusionem, et Auliatenam coniugem suam, Nonnionem qui meam uineam facit, Sonnoueifam, quam captiuam redemi, bonis parentibus natam, et eius filium Leutiberedum, Mellaridum et Mellatenam, uasantem, Cocum, Cesariam, Dagarasenam, et Baudorosenam Leonis neptem, et Marco eifum filium Totnonis; hos totos, fili fratris mei, Lupe episcope, sacerdotali auctoritate liberos defensabis. Tibi autem, heredi ecclesie mee, Flauianum et uxorem suam Sparagildem dono Eorum filiolam paruulam Flauarasenam, liberam esse constitui. Fedamiam uxorem Melani, et eorum paruulam Remenses presbyteri et diaconi possidebunt. Crispiciolum colonum liberum esse precipio, et ad nepotem meum Aetium eius familiam  pertinere: ad utrumque, id est, ad Aetium et Agatimerum peruenire colonicam Passiacum. Pronepti mee Pretextate dono Modorosenam. Profuturo Leudocarium puerum trado. Profu ure dari iubeo Leudoneram. Laudunensibus subdiaconibus, lectoribus, ostiariis, et iunioribus quatuor solidos derelinquo. Pauperibus in matricula positis solidus dabitur ad eorum refectionem. Delegoque ex dato prefati principis Saluonarias supra Moram, et decem solidos ecclesie Suessonice pro commemoratione nominis mei. Nam Sablonarias supra Matronam heredibus meis deputaui. Catalaunensi ecclesie ex dato sepe dicti filii mei, Gellonos supra Matronam, et solidos decem. Ecclesie sancti Memmii, Fascinarias  ex donis prescripti principis, et solidos octo. Mosomagensi, solidos quinque. uongensi, agrum apud officinam molinarum, que ibi est constituta. Catarigensi ecclesie, solidos quatuor, totidemque Portensi pro commemoratione mei nominis inferentur Ecclesie Attrabatensi, cui, Domino annuente, uedastum fratrem meum carissimum episcopum consecraui, ex dono iam dicti principis uillas duas in alimoniis clericorum deputaui, Orcos uidelicet, et Sabucetum; quibus etiam pro memoria nominis mei solidos uiginti dari iubeo. Ursi archidiaconi familiaribus usus obsequiis, dono ei domi textilis casulam subtilem, et aliam pleniorem, duo saga delicata, tapete quod habeo in lecto, et tunicam quam tempore transitus mei reliquero meliorem. Heredes  mei, Lupe episcope, et Agricola presbyter, porcos meos inter uos equaliter diuidetis. Friaredus, quem ne occideretur quatuordecim solidis comparaui, duos concessos habeat, duodecim det ad basilice domnorum martyrum Timothei et Apollinaris cameram faciendam. Hec ita do, ita lego, ita testor. Ceteri omnes exheredes estote, suntote.

»Huic autem testamento meo dolus malus abest, aberitque in quo si qua litura, uel caraxatura fuerit inuenta, facta est me presente, dum a me relegitur et emendatur. Neque ei duo priora testamenta, primum quidem quod ante quatuordecim, et alterum quod ante septem condidi annos, obsistere, obuiare, aut ullatenus nocere poterunt, eo quod quidquid in ipsis continebatur, in presentia fratrum meorum  hic inserta, et que deerant adiuncta, insuper et que Dominus mihi largiri in postmodum dignatus est, superaddita noscuntur. Sed inconuulsum et incontaminatum presens hoc quod condidi testamentum, a fratribus meis successoribus, uidelicet Remorum episcopis, conseruandum [ms. i. conseruatum]: a regibus quoque Francorum, filiis scilicet meis karissimis, quos per baptismum, Iesu Christi dono et gratia Spiritus sancti cooperante, Domino consecraui, ubique defensum, atque protectum contra omnia: et in omnibus, inuiolabilem perpetuamque semper obtineat firmitatem. Et si quis, in ordine clericali, a presbytero usque ad tonsum contradicere, aut obuiari ei presumpserit, et correptus a successore meo satisfacere neglexerit, conuocatis ex uicinioribus  locis Remorum dieceseos tribus episcopis, deponatur a gradu. Si uero, quod non opto, nec cupio, sed neque spero, successor quilibet mihi in hac sede Remorum episcopus, exsecrabili cupiditate ductus, res prefatas, sicut a me, auctore Domino meo Iesu Christo, ad illius honorem, et eius pauperum consolationem ordinate sunt, aliorsum distrahere, immutare, commutare, seu quolibet obtentu in usus laicorum, beneficii gratia dare, aut a quolibet datas, fauere, aut consentire presumpserit, conuocatis totius dieceseos Remorum episcopis, presbyterisque ac diaconibus, necnon et ex filiis meis karissimis Francis religiosis quamplurimis, reatus sui penam, priuatione sui episcopatus persoluat,  et nequaquam ultra recuperationem gradus amissi, in hoc seculo promerebitur. Quicunque uero ex laico habitu a nobis statuta paruipendes, sibique fauens, que pauperibus Ecclesie attributa sunt, abuti, aut usurpare quolibet obtentu presumpserit, pari simul perpetuaque damnatione alienator, petitor, dator, acceptor, peruasor, anathematis uinculo ab Ecclesia catholica seiungantur, donec ualeant, Deo miserante, condigne satisfactionis emendatione indulgentiam promereri. Sin autem in hoc perseuerare cuiuscunque donationis occasione quilibet delegerit, spes ei presentis ac future restitutionis a successore meo, Remorum scilicet episcopo, omnimodis auferatur. Generi tantummodo regio, quod ad honorem sancte Ecclesie, et defensionem pauperum  una cum fratribus meis et cepiscopis omnibus Germanie, Gallie, atque Neustrie, in regie maiestatis culmen perpetuo regnaturum statuens elegi, baptizaui, a fonte sacro suscepi, donoque septiformis Spiritus consignaui, et per eiusdem sacri chrismatis unctionem ordinato in regem, parcens, statuo, ut si aliquando genus illud regium per benedictionem meam toties Domino consecratum, mala pro bonis reddens, ecclesiarum Dei peruasor, destructor, depopulator, grauis, aut contrarius existere uoluerit, conuocatis Remorum dieceseos episcopis, primum moneatur: et deinde Ecclesia Remensi [i, Remensis] prefata, adiuncta sibi sorore, Ecclesia scilicet Treuirensi, iterum conueniatur [i, conueniat]. Tertio uero, archiepiscopis tantummodo  Galliarum tribus aut quatuor conuocatis, princeps ille, quicunque fuerit, moneatur: ita ut usque ad septimam monitionem, si prius satisfacere renuerit, paterne pietatis longanimitate differatur. Tandemque, si postpositis omnibus prefatis benedictionibus [f., monitionibus], incorrigibilis contumacie spiritum non deposuerit, et se per omnia, Deo subdi nolens, benedictionibus Ecclesie participare noluerit, elogium segregationis a corpore Christi, ab omnibus ei porrigatur, quod per prophetam et regem Dauid longe ante, eodem qui in episcopis est, dictante Spiritu sancto, noscitur decantatum: Quia persecutus est, inquit, hominem inopem, et mendicum. et compunctum corde, et non est recordatus facere misericordiam, et dilexit maledictionem, et  ueniet ei; et noluit benedictionem, et elongabitur ab eo . Totumque ei quod in persona Iude traditoris Domini nostri Iesu Christi, et malignorum episcoporum, ecclesia decantare solet, per singulas ei decantetur ecclesias, quia Dominus dixit: Quandiu fecistis uni ex minimis meis, mihi fecistis : et quandiu his non fecistis, nec mihi fecistis . Et ideo quod probatur in capite, in membris intelligendum esse non dubitetur. Unum tantummodo ibi uerbum per interpositionem commutetur: Fiant dies eius pauci, et principatum eius accipiat alter . Quod utique si successores mei Remorum scilicet archiepiscopi, operari, sicut a me ordinatum est, neglexerint, in se quidquid in principibus resecandum  fuerat, maledictionibus deprauati reperiant, ut fiant dies eorum pauci, episcopatum eorum accipiat alter. Si uero Dominus meus iehsu Christus uocem orationis mee, quam quotidie pro genere illo in conspectu diuine maiestatis specialiter fundo, audire dignatus fuerit, ut sicut a me accepit ita in dispositione regni, et ordinatione sancte Dei Ecclesie perseueret, benedictionibus, quas Spiritus sanctus per manum meam peccatricem super caput eius infudit, plurime super caput illustrius per eumdem Spiritum sanctum superaddantur; et ex ipso reges et imperatores procedant, qui in presenti, et in futuro, iuxta uoluntatem Domini, ad augmentum sancte sue Ecclesie, uirtute eiusdem in iudicio et  iustitia confirmati, et corroborati regnum obtinere atque augere quotidie ualeant: et in domo Dauid, hoc est in celesti Hierusalem, cum Domino in eternum regnaturi, sublimari mereantur. Amen. Peractum Remis, die et consule supradicto, intercedentibus et mediis signatoribus.

»Ego Remigius episcopus testamentum meum relegi, signaui, subscripsi, et in nomine Patris, et Filii, et Spiritus sancti, Deo adiuuante, compleui. + uedastus episcopus cui pater meus Remigius maledixit, maledixi, et cui benedixit, benedixi: interfui quoque, atque subscripsi. + Genebaudus episcopus cui pater meus Remigius maledixit, et maledixi, et cui benedixit, benedixi: interfui quoque, atque subscripsi. + Medardus episcopus  cui pater meus Remigius maledixit, maledixi, et cui benedixit, benedixi: interfui quoque, atque subscripsi. + Lupus episcopus cui pater meus Remigius maledixit, maledixi, et cui benedixit, benedixi: interfui quoque, atque subcripsi. + Benedictus episcopus cui pater meus Remigius maledixit, maledixi, et cui benedixit, benedixi: interfui quoque, atque subscripsi. + Eulogius episcopus Cui pater meus Remigius maledixit, maledixi, et cui benedixit, benedixi: interfui quoque, atque subscripsi. + Agricola presbyter cui pater meus Remigius maledixit, maledixi, et cui benedixit, benedixi: interfui quoque, atque subscripsi. + Theodonius presbyter cui pater meus Remigius maledixit, maledixi: et cui benedixit, benedixi, interfui quoque,  atque subscripsi. + Celsinus presbyter cui pater meus Remigius maledixit, maledixi, et cui benedixit, benedixi: interfui quoque, atque subscripsi. + u. C. Pappolus interfui, et subscripsi. u. C. Eulodius interfui, et subscripsi. u. C. Eusebius in terfui, et subscripsi. u. C. Rusticolus interfui, et signaui. u. C. Eutropius interfui, et signaui. u. C. Daweus interfui, et signaui.

»Post conditum testamentum, imo signatum, occurrit sensibus meis, ut basilice domnorum martyrum Timothei et Apollinaris missorium argenteum sex librarum ibi deputem, ut ex eo sedes futura meorum ossium componatur.«



CAPUT XIX. De remedio pestis inguinarie, et ceteris per ipsum collatis.


Post huius beatissimi Patris obitum, »cum lues inguinaria,« ueluti Gregorius Turonensis enarrat , »populum prime Germanie deuastaret, et omnes huius cladis terrerentur auditu, concurrit Remensis populus ad sancti sepulcrum, congruum huius cause flagitare remedium. Accensis cereis, lychnisque accensis non paucis, hymnis, psalmisque celestibus per totam excubat noctem. Mane autem facto quid adhuc precatui desit in tractatu rimatur. Reperiunt etenim, reuelante Deo, qualiter oratione premissa, maiori adhuc propugnaculo urbis propugnacula munirentur. Assumptam igitur pallam de beati sepulcro componunt in  modum feretri, accensisque super cruces cereis, atque ceroferariis, dant uoces in canticis; circumeunt urbem cum uicis, nec pretereunt ullum hospitium, quod non hac circumitione concludant. Nec post multos dies fines huius ciuitatis lues aggreditur memorata. uerumtamen usque ad eum locum accedens, quo beati pignus accessit, ac si constitutum cerneret terminum, intro ingredi non est ausa, sed etiam que in principio peruaserat, huius uirtutis repulsu reliquit.« Multa denique postmodum ad ipsius sepulcrum sunt diuinitus ostensa miracula, que per negligentiam non habentur scripta.



CAPUT XX. De translatione corporis ipsius, et quibusdam denuo patratis miraculis.

 Sepulto igitur in prememorata basilica, beatissimi Remigii corpore, cum multa stupendaque in eadem per Domini gratiam fierent miracula, dilatata et exaltata est ipsa ecclesia, factaque crypta post altare in qua transferretur pignus uenerabile. Detegunt humo loculum, quo preparatum deponant in antrum, sed ipsum penitus mouere non possunt. Superueniente uero nocte multis accensis luminaribus, circa noctis medium sopor excubantes occupat omnes. Quibus euigilantibus, inuenitur transuectus sacro cum thesauro sarcophagus, in preparatum  habitaculum deportatus. Tantaque cuncti replentur odoris suauitate, quantam lingua non ualet humana propalare. Que delectationis amenitas in eadem, per totam diem illam,  sed et in crastina, perseuerauit Ecclesia. Hac igitur die translationis eius, scilicet Kalendis Octobris, cum diuinis laudibus sumpte sunt reliquie de capillis eius, et casula, tunicaque ipsius: et integrum, licet exsiccatum, corpus eiusdem rubeo constat brandeo inuolutum.

Hic itaque Pater reuerendus, et in uita corporis, et post obitum, sicut infirmis sanitatum gratiam contulit, sic et in peruasores uel presumptores sepissime uindex apparuit. De quo prefatus episcopus Gregorius referre studuit, quod ex ipsius hic uerbis indere placuit : »Erat enim haud procul a basilica  fundus tellure fecundus  et hic datus basilice sancti fuerat: quem unus e ciuibus  peruadit, despiciens hominem qui eum loco sancto contulerat. Qui cum ab episcopo ac loci abbate crebro conuentus fuisset, ut que iniuste peruaserat redderet: paruipendens uerba que audiebat, pertinaci direpta defensabat intentione. Denique causa exstitit, et non deuotio, ut urbem adiens, properaret ad sancti basilicam. Arguitur iterum ab abbate pro campi peruasione. Sed nichil dignum ratione respondet. Explicitisque negotiis ascenso equo domum redire disponit. Sed obstat nisui eius sacerdotis iniuria. Nam sauciatus [ms., satiatus] a sanguine, diruit in terram; obligatur lingua que locuta fuerat campum tolli; clauduntur oculi, qui concupierant; manus contrahuntur, que apprehenderant. Tunc  balbutiens, et uix sermonem explicare ualens, ait: Deferte me ad basilicam sancti: et quantumcunque super me [i, apud me] auri est ad sepulcrum eius proiicite: peccaui enim auferendo res eius. Aspiciens autem dator campi hunc cum muneribus deferri, ait: Nec accipias, queso, sancte Dei, munera eius, que nunquam cupide accipere consueuisti. Ne sis, deprecor, adiutor eius, qui inflammante concupiscentia rerum tuarum nequam possessor exstitit. Nec distulit sanctus audire uocem pauperis sui: nam homo ille licet dedisset munera, ostendit sanctus Domini se illa, non acceptasse, dum rediens peruasor domum amisit spiritum, et recepit ecclesia res suas.«

Temporibus Chilperici Francorum regis exstitisse  fertur Moderamnus, Redonensis  ecclesie presul, uir nobili prosapia oriundus: qui per licentiam predicti regis limina sancti Petri adire disponens, diuertit in monasterium beati Remigii situm in suburbio Remensis urbis. Ubi liberaliter a fratribus eiusdem loci susceptus, impetrauit a Bernehardo sacrorum custode reliquias de stola, cilicio, atque sudario sancti Remigii. Quibus gratanter acceptis, iter inceptum letus agens, dum permeat Italiam, in monte Bardonum quadam nocte metatum habens, memoratas in ilicis ramo suspendit reliquias. Cumque diluculo surgens, iter ceptum arriperet, immemor harum  hec ibidem remansere pignora. Procedente uero aliquanto longius episcopo, ubi relictarum memor  fit reliquiarum, suum statim ad has recipiendas dirigit clericum, nomine uulfadum. Quo ad has perueniente, nullo ualet eas ingenio contingere, dum mirabili signo, ut eas attingere uellet, eleuarentur in sublime. Hoc prefatus episcopus audito miraculo, regrediens, in eodem loco fixit tentorium; sed relicta pignera eadem nocte minime ualuit recipere, donec facto mane, in monasterio quod uocatur Bercetum, in honore S. Abundii martyris inibi constructum, missam celebrans, predictorum partem munerum deuoueret ibidem se relicturum. Sicque rapta sibi recipiens, impleto uenerabiliter uoto, ceptum repetit iter. Cui obuius factus Luitbrandus [Luidbrandus] Italorum rex strenuus, qui hanc auditu iam compererat sacrorum uirtutem, amore  B. Remigii ductus, idem monasterium, Bercetum scilicet, cum omnibus adiacentiis, omnique abbatia, mansos octingentos [C., octo], ut tradunt, continenti, prefato presuli Moderamno delegauit, eique in presentia fidelium suorum, legali de more, uestituram ex ea, et chartam fecit. Remeans autem ab urbe Roma memoratus presul, accessit ad uenerandum B. Remigii sepulcrum: atque sicut illi premissus rex hanc terram tradidit, ita nichilominus ille S. Remigio eamdem contulit. Sicque prospere in suum reuersus episcopium, successorem sibi ordinari fecit, et uale faciens filiis suis, Bercetum monasterium repetiit, et usque ad obitus sui diem in loco illo moderate et honeste, ut seruus Dei, conuersatus  uixit. Qui quoque nonnullis deinceps locus miraculis illustratus claruit.

Processu denique temporis Pippinus rex, Karoli Magni pater, episcopii Laudunensis uillam, que dicitur Anisiacus, accipere nisus quasi sub censu, uelut alias quasdam fecerat, uenit in eam, ubi cum dormiret, apparuit ei S. Remigius, dicens: Tu quid hic facis? Quare in hanc uillam intrasti, quam mihi homo te deuotior dedit, et quam ego ecclesie domine mee Dei Genitricis donaui? et flagellauit eum satis acriter, ita ut liuores in eius postea corpore parerent. At ubi disparuit B. Remigius, surrexit Pippinus, et correptus ualida febre, quantocius ab ipsa uilla recessit. De qua febre non paruo tempore laborauit. Deinceps uero regni princeps inibi usque ad  moderna tempora non mansit, ut nec in Codiciaco uel Iuliaco, nisi Ludouicus rex Germanie, qui quando fratris sui Karoli regnum peruasit, in Iuliaco mansit, et inde turpiter in crastinum fugiens ante ipsum fratrem suum, uix euasit.

Partem quoque magnam silue in saltu uosago beatus hic Pater, dato comparuit pretio; uillulas etiam quasdam inibi constituisse fertur, que Cosla et Gleni uocantur; incolasque de uicina episcopii uilla, nomine Berna, dudum sibi a Francis data, in eas transferens, ibidem manere disposuit, et ut picem religiosis annuatim locis ecclesie Remensis administrarent, instituit. Quibus et pensam tribuit, que hodie ab ipsorum successoribus accipitur, cum qua suum quoque persoluunt debitum. Huius etiam  sue cemptionis fines ita per gyrum determinauit, et ut omnibus uidentibus pateat ipsa determinatio, et hactenus ipsi fines ab eo denotati nomine tenus uocitentur et assignentur. In quibus determinationibus ligni cuiusdam concauo, manu sua petram coniecisse traditur: quam quicunque uoluerint contrectare, manum in ipsam cauernam ualent inferre, lapidem deuoluere, sed ab eadem concauitate nullo modo queunt educere. Post aliqua uero tempora quidam beati uiri laudibus inuidens, ipsam manu petram de ligno nisus est euellere; quod explere non ualens, ipsum securi foramen tentauit ampliare. Sed eleuato ferro ut arborem percuteret, arefacta mox iam dextera, quam procaciter extulit, ipsum [ms. i, ipse] quoque lumen oculorum amisit, et qui famam  sancti Patris huius exstinguere uoluit, uenerationem laudis adauxit inuitus.

Istius partem silue huius almi patroni nostri studiis empte, duo quidam fratres custodes regii saltus inuadentes, asserebant quod potius ad fiscum quam ad ius S. Remigii pertineret. Accidit autem dum quondam cum incolis ecclesie Remensis ditioni subditis, ob id altercarentur, ut unus eorum ueniens ad porcos suos, quos in eamdem siluam pastum miserat, lupum inter eos inueniret: quem ascenso equo celeriter insecutus, eumque percutere molitus, equo pauefacto caput ad quamdam collisit arborem, cerebroque  ipsius in terram defluente, mortuus est. Frater uero ipsius in alteram pergens partem, peruenit ad quamdam petram, dicens: Omnibus notum sit, quia usque ad hanc petram est ista silua imperatoris: eoque sic lapidem cum dicto bipenni, quam manu gestabat, percutiente, saxi particule in eius oculos ab ipso prosiliunt, et cecus efficitur; sicque presumptionis uterque mercedem recepit, et mendacii sui.

Quidam uir nobilis ex territorio Niuernensi, B. Remigii reliquiis obtentis, oratorium in sua proprietate sub ipsius edificauit honore. Ubi Dominus nonnulla, propter huius dilecti sui merita propalanda, dignatus est ostendere signa. Cum denique Ludouico imperatore defuncto, Aquitanii absque  principis iugo facti, gentilitiaque mobilitate permoti, prout quisque poterat, efferre sese, mutuoque impugnare, ac per contiguos pagos debaccari cepissent, pauperes quique res suas in ecclesiis reponere studuerunt. Unde confisi, uirtutum que inibi fiebant, opinione, sua multi seruanda in eodem certatim recondunt oratorio. Audientes autem predones hoc opibus oratorium pluribus refertum plurimorum, eas ui diripere nituntur. Quorum quodam obserati seram conante frangere ostii, mox ut ianuam calce percussit, eidem coherente pede ipsius ostio, resupinus in terram presumptor cecidit. Quod alii cernentes, aufugiunt. Ipse uero miser, cogente cruciatu, cum maximo suos eiulatu cepit exprimere dolores, et amarissimis premittere cum  lacrymis, quia si Deus per merita S. Remigii pedem ipsius ab hac compede solueret, ulterius nunquam, uel de illa, uel de qualibet aliquid ecclesia tolleret, aut tolli, quantum ex ipso esset, ullo modo consentiret. Caballum quoque suum cum sella, et alia que potuit ad eamdem donauit ecclesiam. Sicque post confessionem, lacrymas et uotum, pes eius ab ostio, cui adheserat, est solutus. uerumtamen eo postmodum pede claudus permansit, dum crure femoreque computrescente, morte decessit.

Quando tres fratres Lotharius, Ludouicus, et Karolus regnum sibi Francorum post patris obitum diuisere, uillas episcopii Remensis, quod tenebat Fulco presbyter, Karolus suis distribuit militibus. Ex quibus uillam Iuliacum cuidam Ricuino dedit. Cuius  uxor nomine Berta [c. i, Beuta], dum in ipsius uille cubiculo iaceret, uenit ad eam S. Remigius in somnis dicens: Non est iste locus tuus ad iacendum. Alterius meriti et officii debet esse, qui hanc uillam habere, et in hoc cubiculo debet iacere. Surge quantocius, et hinc abscede. Quod illa paruipendit, putans inane se uisum uidere. Iterum quoque apparuit ei sanctus Domini, dicens: Cur hinc non abscessisti, sicut tibi precepi? uide ne hic amplius inueniam. Quod ipsa ceu prius, etiam nunc pro nichilo duxit. Tertio uenit ad eamdem beatissimus presul, et dixit: Nonne iam semel et secundo tibi iussi, ut  hinc abscederes? Sed quia pergere contempsisti, aliorum deportatione discedes. Et percussit illam uirga quam tenebat in manu, que mox in maximum toto corpore conuersa tumorem, uiro suo, quod uiderat, aliisque nonnullis dixit, et per aliquot dies seuerissime cruciata, uitam finiuit. Cuius corpus uir eius in ecclesia S. Remigii deportari, et ibidem sepeliri fecit. Quod autem funus ipsius in ecclesia sua Pater hic almus receperit, non adeo mirabitur, si quis digne perpenderit qua sancti uindictas in delinquentes exercere soleant intentione: uidelicet ut, si penituerint, hic recipiant quod merentur, ne post eternis suppliciis addicantur, ut in Regum libro de propheta legitur, qui ori Domini inobediens exstitit, et a leone percussus interiit, atque post ultionem perceptam  corpus ipsius intactum a fera remansit . Quod uero premissam mulierem ter admonere curauerit, nec eam primo uel secundo uisitans, percutere uoluit  quid aliud quam patientie nobis exempla proposuit? ne scilicet ad proferendam in quemque scientiam faciles simus, qui Deo per diuersa disiungimur, cum et eum patienter exspectare probemus, quem Deo coherere, atque cum ipso iudicare confidimus.

Moderno tempore colonus quidam uille Remensis episcopi, que plumbea Fontana dicitur, manens iuxta regii uillam fisci, quam Rosetum uocant, neque messem, neque pratum, ceterumue peculium, propter fiscalinorum infestationem, habere quiete  ualebat: unde sepe iustitiam apud ministeriales regios sibi fieri petiit, nec obtinere potuit. Inuenit autem tandem sibi salubre consilium. Nam coxit panes et carnes, et accepta cereuisia, prout uisum fuit, in uasculis, hec omnia uehiculo, que uulgo benna dicitur, imposuit, et iunctis bobus ad basilicam sancti Remigii, candelam manu ferens, properauit. Quo perueniens, cibariis que detulit matricularios pauit, ad sepulcrum sancti candelam posuit, et eius auxilium contra suos oppressuros expetiit. Puluerem quoque de pauimento ecclesie colligens, panno colligauit, et in predicta bonna ponens, linteum desuper  composuit, et ad propria remeare cepit. Si qui uero de obuiantibus eum interrogabant  quid in illo carro duceret, respondebat se S. Remigium ducere. Mirabantur autem omnes in dictis et factis illius, amentem hunc esse ferentes. In pratum uero suum perueniens, pastores inibi de Roseto diuersi generis animalia pascentes inuenit. Ast ubi S. Remigium ferre sibi suffragia postulans, inuocauit, cepere boues, hirci, capreque inuicem se cornibus impetere, porci cum porcis confligere, uerueces cum ueruecibus se collidere, pastores se fustibus et pugnis mutuo percutere. Maximoque surgente turbine pastores eiulantes, animalia queque, iuxta genus suum, magno sonitu perstrependo, ita ceperunt Rosetum uersus fugere, ac si multitudo persequentium flagris uideretur insistere. Quod cernentes  fiscalini, terrore perculsi, mortis imminere sibi pericula ueriti, tandemque correpti, cessarunt ab afflictione pauperis S. Remigii. Sed quia secus amnem Saram  loco lutoso manebat, et in suis habitaculis a serpentibus molestiam magnam sustinebat, accipiens puluerem, quem secum ab ecclesie pauimento collectum detulerat, per habitacula sua respersit; ac postea serpens in eisdem locis non apparuit. Compertum quoque traditur quod in omnibus ecclesie beati Remigii circumiacentibus atriis, uel cemeteriis, coluber nunquam soleat inueniri: sed et si delatus huc aliquomodo fuerit, nullatenus hic uiuere possit.

Tempore domni Hincmari presulis, quidam Blitgarius ecclesie mansum in uilla Tenoilo, apud ipsius  ecclesie custodem impetrauit pretio, unde famulos sancti Remigii eiecit cum flagellis, conclamantibus eis S. Remigium sibi ferre subsidium. Quibus idem Blitgarius cum irrisione dixit: Modo parebit qualiter uos sanctus Remigius adiuuabit. uidete quomodo in adiutorium uestrum uenit. Moxque inter hec uerba, maximo clamore ingemiscens, mirabili turgore distentus intumuit, et expirans crepuit medius. Qua uindicta commonemur ultionem diuinam pertimescere, crudeliter ecclesiasticam non tractare familiam, et in Deum ac sanctos eius summopere cauere blasphemiam.

Nostris olim diebus quidam Warnerius pagi uormacensis comes, res sancti Remigii premissas, in uosago sitas, inuadens, hominibus suis distribuerat.  ueniens autem B. Remigius ad Herigarium Moguntie presulem, in somnis ei uisus est, precipiens ut iret ad Conradum regem, commonens eum iubere sibi subiectis quatenus dimitterent terram sue ditionis. Qui consurgens a somno, licet miratus de uisione, regi tamen omisit indicare. Rursus post aliquot dies apparens ei S. Remigius redarguit eum, quare mandata non adimplesset illius, admonens iterum ne differat quin regi iussa denuntiet. Item, ceu prius, ille uisum reputans inane, neglexit perficere iussionem. Tertio hunc iam cum flagello sanctus adiens, ipsius increpauit contumaciam, quemque per brachium comprehendens, lecto uisus est extraxisse. Sicque flagello, quod tenebat, eum uerberans, acriter cesum dimisit et humiliatum. Non  amplius enim iam temnere iussa presumens, regem mox adit, secretum petit, uestem deponit, liuidum corpus ostendit, et dicta uel acta fideliter ex ordine pandit. Accidit autem, ut eadem die legatus domni presulis nostri Hiriuei, nomine Tendoinus, ab eodem seniore suo pro ipsis rebus repetendis ad regem cum muneribus deueniret, atque horam, qua regi presentari possit, extra stans exspectaret. Cumque rem gestam rex admiratus, requiri precepisset si quis illic inter suos forte nostris e partibus inueniretur, ille pro hac eadem re foris sustinens reperitur adesse, regi nuntiatur, eo iubente coram deducitur, et ei res que propalata fuerat aperitur. Hic gratias agens, pro rebus ipsis se missum retegit, res,  rege reddente, recipit, et eodem fauente prefato pontifici Herigario tutandas ad fidelitatem S. Remigii committit. Posteaque domnus presul Heriueus, dum aduixit, ex iisdem rebus annuatim debitum sine contradictione censum recepit.

Easdem res domnus Artaldus episcopus dudum Conrado duci commiserat: quas ille Ragenbaldo cuidam suorum delegauerat. Qui Ragenbaldus earumdem rerum colonos ualde affligebat. Ipsi uero pro afflictione sua sepe ad sanctum Remigium clamabant, Remis uenientes, et ipsius patroni sui patrocinia requirentes. Pro qua re nuper anno preterito, cum rege Ottone et prefato duce locuti sumus, quando Aquis ad eumdem regem missi fuimus. Sed ut idem Ragenbaldus ab ipsarum rerum direptione desisteret  impetrare nequiuimus. Unde contigit horno [i, hoc an.], ut dum quodam Sabbato eosdem colonos ad opus quoddam peragendum congregatos haberet, preciperetque presbytero ne signa uespertinalia usque prope noctem pulsaret, operique implendo insisteret, percuteretur percussore inuiso. Qui dum requireret quis eum percussisset, omnesque se uidisse negarent, furiis exagitatus, sensum amisit, grauiterque uexatus, spiritum exhalauit. Quo comperto dux Conradus nimium territus ad sanctum Remigium uenit, eique res ipsas reddidit, quas premissus presul Artaldus Hincmaro abbati, ac ceteris monachis ad supplementum uictus attribuit.

In uulfiniaco Riuo, pago Laudunensi, habetur oratorium in honore S. Remigii dedicatum. In quo  dum Rodulfus rex Heribertum comitem persequeretur, qui episcopatum Remensem a rege sibi commendatum tenebat, homines ipsius uille res suas propter hostiles incursus recondere studuerunt. At dum rex prefatus ad obsidendam Remensem uenisset urbem, et in Culmissiaco metatus esset, exercitus eius uicinas occupauit uillas. Quidam uero illorum, qui in prenotata uilla, scilicet uulfiniaco Riuo metatum habebant, uinum quod in ecclesia timoris causa reconditum fuerat inuadit; et quasi tabernam constituens in eadem ecclesia, paribus suis illud uendere cepit. Hec dum ageret, percussus morbo, repente sensum amisit, ore sibi ad aurem usque pene retorto, diuque cruciatus tormento uitam finiuit. Quod cernentes ceteri, eidem loco sacro debitam deinceps  exhibentes reuerentiam, ab huiusmodi sese cohibuere presumptione.



CAPUT XXI. De altera uel iterata translatione, seu relatione corporis eius ad urbem.

Huius beatissimi Patris nostri uenerabile pignus, domnus Hincmarus archiepiscopus, adhuc ampliata ipsius ecclesia, cryptaque opera maiore atque pulchriore preparata, presentibus et annitentibus episcopis dieceseos huius Remensis, transtulit [an. 852, Kalend. Octob.]: integrumque illud cum brandeo, quo prius repertum fuerat inuolutum, in argenteo locello transposuit. Sudarium uero quod super caput ipsius erat, cum parte predicti brandei, scriniolo  reconditum eburneo, Remis abinde reseruatur, in ecclesia beate Dei genitricis Marie. Denique cum corpus ipsius sacratissimum de lapideo sarcophago in premisso transponitur loculo, Rado quidam Suessonice tunc Ecclesie subdiaconus, qui cum episcopo suo Rothado illuc aduenerat, adeo dolore dentium per integrum uexatus annum, ut, doloris nimietate perditurus metueretur sensum, maxillam peste grauatam loco ubi sanctum pignus iacuerat, apposuit: et mox ab hac liber redditus egritudine, dolorem deinceps huiuscemodi meruit non sentire. Hac eadem die duo quidam homines morbo contracti apud pagum Ribuarium , in oratorio quodam memorie huius beati nostri patroni dedicato sanitatem nuntiatur recepisse. In ipsius autem qua corpore  quiescit basilica, continua fieri non omittuntur insignia, dum aduenientes egroti sanantur, periuri demone peruaduntur, energumeni liberantur, illuminantur ceci, eriguntur claudi, ut in celis gloriose cum Christo uiuere demonstretur qui tot miraculorum signis, ubi corpus examine seruatur, in terra uiuere comprobatur. In loculo uero ubi tunc depositum corpus eius est, hi uersus a domno Hincmaro editi, leguntur insculpti.


Hic famulus Hincmar Domini sacra membra locauit.
   Dulcis Remigii, ductus amore pio.
Qui prius est sanctus, mundo quam matre creatus,
   Et magnus dictus celitus ore Dei.
Bis denos, binosque gerens feliciter annos,
   Sorte Dei sumpsit pontificale decus,
Sexaginta simul bis septem manserat annis
   Istius urbis honor, presul, et orbis amor.
 uitam defunctis, reddens quoque lumina cecis:
   Egerat et uiuens plurima mira satis.
Nam domuit fera corda animo pius, ore profusus,
   Sicambre gentis, regia sceptra sacrans.
Nonaginta quidem sex cum compleuerat annos,
   Splendida lux nostras deseruit tenebras.
Idus iam plenas cum Ianus mensis haberet,
   Emeritus miles premia digna capit.
Isdem Hincmarus primus hac sede sacerdos
   Post triginta, loco constitit et numero:
Qui sextus decimus sub hac radiante lucerna
   Remigio, Remis munia chara dedit.
Annis septenis, quinis ac mensibus egit
   Pastoris curam, hec recolenda patrans.
Octingenteno quiquagenoque secundo
   Quo Deus est anno uirgine natus homo:
Tertius et Karolus regni componeret actus,
   Octimber primam cum daret atque diem,
Ac ter centenus octauus tangeret annus
   Hic iustus Domini quo petit astra poli.
Ter centum fuerant, tres et deni quater anni,
   Quo uite Francos gurgite lauit ouans.
 Ipsius is precibus celesti in sede locetur,
   Quem terris coluit uerus amator. Amen.

Accidit autem postea, peccatorum meritis exigentibus, ut Dominice incarnationis anno 882 sub rege Karlomanno, predicto domno Hincmaro archiepiscopo satagente, transferretur uenerabile pignus corporis huius sacratissimi patris et domni nostri Remigii  ad uillam ipsius iam supra taxatam, nomine Sparnacum, quia ciuitas Remorum tunc temporis non habebat in ambitu sui murum. Cuius obtentu totius tunc pagi ad quem delatum munus hoc habetur amantissimum, prouisa probatur salus a persuasione barbarorum, uel incursu predonum. Post Hincmari denique pontificis  obitum , desiderabilis hic sacrorum thesaurus membrorum, ad Orbacense perducitur monasterium. Hic quoque beatissimi huius patroni nostri suffragiis omnis commoditas eris circumquaque degentibus attribuitur incolis, cum insolita fertilitate telluris.

Post decessum uero sepedicti presulis Hincmari cum pontificatus subiisset honorem Fulco, sui primo presulatus anno referre decreuit alma beatissimi huius nostri Patris ossa [an. 883]. Quod ubi aggreditur, perueniente iam eo, cum cepiscopis et cleris plurimis ad locum ubi pignus seruabatur pretiosum, cum esset magna celi serenitas, sed feruens admodum siccitas, subito se tantus effudit imber, ut totius huius superficiem terre uideretur ubertim  irrigasse. In crastinum uero dum sacra referre promouent munera, cuncta clara, cuncta iucunda, cuncta mundane speciei redduntur amena; prosperoque progressu confluentibus undique populis, ad uicum deueniunt Calmiciacum, in quo nonnulla Pater hic eximius adhuc carne septus uirtutum dignoscitur exhibuisse magnalia. Hic membra ueneranda in ecclesia deponentes eius nomine dedicata, noctis quiete fessa leuant corpora. Post requiei subsidium, iam terras solis illustrante iubare, uoces undique Deum benedicentium concrepant atque laudantium, quod eis pastorem, patronum, ac protectorem redderet corporaliter proprium, quem semper apud diuinam clementiam intercessorem, et assiduum se habere confidant aduocatum. Prefatus  interea presul, celestium sacramentis mysteriorum rite celebratis, imminentis iuga cum laudibus scandit montis, comitantibus undique secus populorum stipatus cateruis. Hic ubi pro populi delictis, et ire mitigatione celestis ad Dominum fudisset orationem, paululumque processissent, adhuc clarificare Christus, mirificare atque glorificare disponens hunc beatissimum Patrem nostrum in terris, quem magnificare cum angelis elegerat in celis, quanti sit apud se meriti concurrenti propalare decernit multitudini.



CAPUT XXII. De remediis subinde pluribus impensis.

Accedit itaque mulier ceca, nomine Doda, manu  sibi gressus regentis innixa, que mox, ut cominus approperat, uisum sibi restitui coram omnibus impetrat. Quod presul audiens, hymnum laudis Dei cum populo, magno repletus concelebrat gaudio. Necdum finierant odas exsultatione celum replentes, et ecce frustratus quidam multis gressu diebus cum integra procedit incolumitate letabundus.

Transiere cum laudibus inde paulisper: et mulier quedam manuum potita sanitate succedit. Duplicant ergo, triplicantque comitantia gratiarum actiones agmina. Tremefacti proximi quique mirabilium magnitudine, tantisper a tante deliberant secedere sanctitatis sublimitate. Nec uox reciproca laudantium defecerat ab ore, dum quidam puer,  Grimoldus nomine, diu lumine priuatus, os quoque miserabiliter a rectitudinis loco distortus, inuisaque deformitate turpatus a parentibus obuiam delatus, pristinum, quem dudum amiserat, est uisum consecutus, et in propriam sanctissimi Patris huius opitulatione mirabiliter est effigiem restitutus. Interiecto uelut unius hore spatio, puer alius a contractione corporis eiusdem patroni suffragiis feliciter est erectus. Cohors igitur deuota, melodiis Dauidica nequaquam sufficiens reboare carmina, maximo cordis affectu permota, inter laudum uoces, eliciente gaudio lacrymis ora rigare profusis, et suspiria, singultusque formare pro canticis. Concurrentium quoque nimia stipatio plebium, sacri muneris gerulum deosculari cupientium loculum, importunitate  ualida uehentium cepit figere gressum. Mirorum siquidem que gerebantur percrebrescebat opinio; certatimque tam sani quam diuersis calamitatibus attriti properare studebant, cupientes intueri magnalia que Dominus omnipotens, in sancti sui clarificatione, multiplicare proposuerat. Pro magno namque sibi damno quisque reputabat, imo delictum deputabat, non modo, si non procederet, uerum si postremus accederet. Approperantes autem ciues obuiam, dum grata deferri cernunt munera, se prosternentes, soli deosculantur terga: suspicientesque, ubi contemplantur locum, pretiose diuini diadematis gemme baiulum, multas inter eximia gaudia lacrymas fundunt, obsecrantes ne amplius eiusdem Patris affici censeantur absentia, quin perpetua mereantur  gratulari presentia. Pater interea beatissimus filiorum deuotioni preclaris fauens nutibus, addit adhuc diuinis plebem suam multipliciter exhilarare mirabilibus. Etenim dum clerus cum sacerdotibus, psalmis, hymnis, et canticis intonant spiritalibus, populus etiam iubilationis immense reboat uocibus, ut mirabilem Deum in sanctis suis iucundioribus adhuc preconarentur animis, pristinam multitudo languentium sospitatem manifeste conspicitur recuperare, leuatis pluribus uaria peste corporibus: adeoque per singula pene momenta, celestia pandebantur miracula, ut ad hec locorum uel temporum uix enumeranda censeri ualerent interstitia.

 Tunc igitur Hosanna quedam mulier, cum admiratione gaudentium, celeri meruit prosperitate recipere uisum. Et post pusillum claudus quidam felici munere consequitur gressum. Deodata quedam, patefactis aurium ianuis, adipiscitur auditum. Quidam, nomine Teuto, desiderabili potitur illuminationis dono. Item, quedam mulier eodem gauisa letatur beneficio. Similiter Ausoldus [i, Ansol.] quoque lumine, quod nimio flagrabat assequi desiderio, fido ceu credidit animo, Patris huius piissimo perfruitur suffragio. Quidam Gerbertus, paralysis est a dissolutione sanatus. Quidam quoque alius eiusdem muneris exsultat hic largitate perfunctus.

Cumque certatim quique, studio pie deuotionis  obuiam studerent occurrere, ac non modo benigni cordis intentionem, quin etiam rerum temporalium exhibitionem, prout cuique facultas suppetebat, afferrent: mulier quedam paupercula, de ciuitate properans in occursum, manu cereum ferebat, qui accensus nunquam fuerat. Mirabile dictu, subito celitus nutu diuino cereus in manu gerentis est illuminatus: illumque dum per totam defert illa uiam, Dei confitendo miraculum, nequaquam superni luminis amittit ille beneficium, donec mirifici pignora patris in stationis proprie perferrentur domum, hicque a pontifice solemnia celebrarentur missarum. Tunc femina cereum lumine flagrantem mirabili basilice tradit custodi: qui ob superne gratie quod contigerat gaudium, luminaria quecunque  per ecclesiam uidebantur ardere mandat exstingui, lumineque diuinitus hoc dato rursus accendi: huius uero partem cerei celo dati miraculi decernit in testimonium reseruari.

Rotgardus [ms., Totgardis] quedam femina de pago Castricio, gradiendi carens officio, pristine gaudet cum incolumitatis dono: ut que plaustro deuehente fuerat adducta, propriis postmodum pedibus remeare ualeret ad sua. Preterea mulier quedam secum paruulam sex annorum fere defert filiam, nomine uulfidem: que dum quadam die cum ceuis luderet, ab aliqua transeunte forte muliere percussa fuerat in capite. Quo ictu lesa, ita ut eius retro reflexum inherere cerui uideretur occipitium, nec in aliam caput reclinare partem ualeret; cibi uero  nullam, nisi liquidam sumere posset sustentationem, que integrum sub tali ferme labore duxerat anni curriculum. Quam mater affectu diligens tenero, deque salutis ipsius sollicita recuperatione, studuit obuiam deducere. Dumque cominus ob densitatem multitudinis non ualet accedere, procurat aliquantulum uulgus antecedere. Mox in uia per quam iter erat agendum, sese prosternens, simul cum sobole, fulta ualida fide, preces ad Dominum deuota dirigit mente. Necdum ab oratione cessarat, et ecce ipsius cepit uociferari filia. Quam genitrix, ut maternis consoletur blanditiis, surgens, intuita, caput eius ab inflexione uidet ad propriam rectitudinis lineam remeasse. Tunc nimia hilaritate repleta, sed et de prolis sanitate confisa, perlustrans uulneris locum,  cernit sanguine madidum, neruosque diu contractos, ac si funes extendi, productos. Sic accepta misericordie quam quesierat benedictione, domum leta cum gratiarum reuertitur actione.

Hac igitur dignitate clarificationis, et rerum gestarum admiratione cohors stipata, uotoque gratulationis arreptum toto feruoris iter annisu, cum canticis, hymnisque percurrere satagebat. Precesserat equidem presul, sed reuersus cleri comitantibus choris pretiosissimum propriis thesaurum sumit humeris: et sic ad ipsius propriam beatissimi domum patris, cum magna perfert gloria iubilationis. Ast ubi peruenitur in ecclesiam, que competere uisa sunt rite dispositis, inchoata iam uictime spiritalis  immolatione, mulier quedam de pago Trecasino membrorum omnium agitatione multata, ueniens coram altari ruit in pauimento; ibique miserabiliter diu uexata huius piissimi consolatoris miseratione surgit incolumis effecta. Que super euentu tante consulta calamitatis, necem se proprie confitetur perpetrasse matris. Missarum denique solemnibus ex more peractis, sua quique repetunt, reuersuri mature in crastinum, ad hoc tutele sue presidium in ciuitatem perferendum. Mane iam facto, dum ad condictum studiose contenditur, Erluidis quedam mulier, haud procul ab urbe degens, ad tante processionis spectaculum disponebat exire, quatenus optate sospitatis uti mereretur munere. Que quia iam per quinquennium languore pressa, partem corporis  dextram premortuam, peneque gestabat inutilem, nisu quo poterat accedere, et ad uisendum sacri huius muneris loculum, sese molitur promouere. Cumque tali conamine iam fere medium peragrasset itineris huius spatium, non ualens ultra procedere, graui corruit confecta labore. Meditatur domum redire, sed nequit hoc ullatenus adimplere. Que postquam hac aliquandiu nutans iacuit hesitatione, demum resumpto moliminis ausu, tentat an ualeat adhuc aliquantulum propinquare. Moxque diuina miserante clementia, uigor egris additur nisibus; uiribusque cum salubritate receptis, libera festinans celeritate, nimiaque tripudians hilaritate, quo decreuerat egrota se trahere agili cepit incessu gaudens approperare. Infirmitatis etiam sue solamen  manu ferens baculum, iter peragit destinatum, non ut eius amplius egeret auxilio, sed ut in huius date sibi sanitatis ostenderet testimonio. Perueniensque quo desiderauerat, laudabunda deuotas interuentori suo rependit gratias: hicque perlatum dimittens bacillum, prisce calamitatis sue solatium, alacris iam, nec opis huius indigna, repetit iter emensum, referens leta quesitum diuine consolationis suffragium.

Adueniens pontifex, cleri magnatumque stipatus agmine, uictima salutis oblata, uestibus albis indutus, cum choris psallentium gratissimum deducit ad menia ciuitatis thesaurum. Illis autem feliciter eo progredientibus, et gratanter ad destinatum locum tendentibus, omnipotens Deus in huius karissimi  sui glorificatione fontem sue benignitatis ac largitatis abunde est dignatus effundere, ut uix lingua quelibet effari ualeat, que hoc tunc itinere per ipsa pene momentanea gesta probantur horarum interstitia. Nam tantam Dominus hic operatus est hac die miraculorum magnitudinem, ut uiri quatuor, femine uero nouem, uisum; uiri quoque duo gressum recipere mererentur. Cum huius itaque preclare gratulationis admiratione, in ciuitatem ad ecclesiam Dei Genitricis, prosperrima peruenitur exsultatione. Sicque lucerna hec lucens et ardens eternaliter, in altaris sistitur crepidine. Dum presul igitur ad sacrandum uiuifici munus accedit mysterii, quis tam ferreum pectus, tam lapideum cor gessit, qui non  gemitus ederet, pectus tunderet, lacrymas funderet, dum tam stupenda diuinorum dona carismatum conspiceret? Quis etenim queat enumerare mirorum copiam celitus hic ea die profusam? Nemo reuera, qui preualeat expedire sermone quot egrotantes sanati, quot titubantes erecti, quot ipsa die diuersis hic sunt cladibus absoluti.

Post expleta mysticorum discedentes sacra, maturabant quique repetere sua. Sed inter abscedendum minax oriri territatio, nubes teterrime terribilesque consurgere, truculenta polum caligine claudere, micare fulgura, concrepare tonitrua, grandoque solum uerberare cepit non minima. Quo terrore perculsi rediere plurimi, clementiam deprecantes Altissimi, quatenus huius intercessione patris beatissimi  mererentur ab his imminentibus periculis erui. Mirum in modum perturbatio, que terrorem incusserat, immutari, nubium rarescere [s. i. clarescere] tenebrositas, cessare fulgura, mitigari tonitrua, cunctaque sedari cepit ac dissipari tempestas, et ex truci conuersa in exoptabilem pluuiam grandine, telluris ubertim superficies, que nimio solis exusta feruebat ardore, perfusa secundo salubriter refouetur humore. Sicque manifeste dignosci datur indignationis ad horam concitata permotio, salutis immutata subsidio. Denique benignissimi patris huius solatio totius dire pestis nostris uidetur finibus eliminata corruptio. Salubris er, pluuia data congruens, timor etiam qui regnum peruaserat hostilis, in spem paulatim securitatis tranquillitate uertitur  pacis.

Hac eadem prefata scilicet illationis sacri corpore in urbem die, tingui feruida iam solis Oceano rota petente, quidam, Niuolus nomine, de uilla que uocatur Dominica, Remorum montis in latere sita, surdus et mutus, manibus quoque per annos nouem debilis ac pedibus, qualicunque ualuit per totam diem conamine, ab ipsius surgentis aurore lumine, per quinque ferme passuum repens millia, uix ad ipsius edis sepulcri limina, qua decima tandem peruenit hora. Qui dum ueniens, sacrum corpus ibidem non adesse comperisset, templique fores seris diligenter obfirmatis clausas perspiceret, cadens in faciem super terram, quadam presumptionis importunitate,  sanctitatis aures clandestino cepit clamore pulsare, tam magno se conquerens labore fatigatum, nec sibi fore permissum uidere saltem loculum sacri pignoris baiulum, qui tamen eius sibi posse subuenire celsum nequaquam diffideret presidium. Talia denique dum tacita secum uolutat, mente salutis uigor ipsius per membra queque sensim cepit irrepere, priscasque simul stupet omnium se uires sensuum recuperare. Cumque rumor huiuscemodi operationis, quibusdam nuntiantibus, aures percelleret plurimorum, certatim quique procurrunt, admiranda Dei magnalia letantes aspiciunt; ouanter hominem ad locum uenerandi sepulcri perducunt, campanas pulsant, letabundis Deo laudes uocibus intonant. Huius miraculi permoti fama quamplurimi, domum  petunt ecclesie, uidere cupientes magnalia Dei. uidentes, ut audierant, diuinarum signa uirtutum, manibus gratanter in celum porrectis, benedicunt Dominum. Quod diuine benignitatis miraculum ualde tunc profuisse dignoscitur ad eorum solatium, qui se corporaliter deseri tanto querebantur patrono. Quibus tamen spiritaliter se non deesse tali patrate pietatis declarauit indicio.

In ecclesia quoque beate Dei Genitricis, ubi uenerabile patris huius seruabatur pignus, nonnulli diuersis egroti sunt interim curati languoribus. Nam quidam nomine Natalis de Burdenaco, mulier etiam quedam dicta Teutberga, item mulier altera nomine Gonthildis, huius patrocinio patris uisum recipere meruerunt. Alia quedam quoque mulier unius oculi  uisum in eadem domo recuperauit amissum. Quedam preterea puella, cognomine Flotgildis, ex uilla que uocatur Caucella secus Libram riuulum sita, quatuor circiter etatis annos gerens, lubricando prolapsa, utrumque sibi genu debilitauerat: ita clauda facta, ut omnino nec gressum figere, nec pedibus ualeret insistere. Quam parentes eius, quamuis pauperes, de sospitate tamen ipsius solliciti, per diuersas deferre sanctorum curauerunt ecclesias. Ast ubi iam per duodenum fere annorum spatium tali uexaretur languoris acerbitate, nec remedium posset doloris inuenire; comperiens de relatione sacri corporis, operumque miraculis, quo ualuit nisu, repere cepit, nec se carpento permittit imponi, sed tractu, prout ualet, illud agere gestit iter. Ad templum uero perueniens,  quo pretiosum salutis audierat munus inesse, fusis Domini clementiam uotis pro sui flagitat liberatione. Sed et propriis fertur pauimenta lacrymis humectasse. Que postquam per tres ita dies egisset, dum denuo precibus incumberet, diuina sibi gratia superueniente, uim medicine uix ualens ferre magnis cepit uocibus strepere, et eiulatus acerbos edere. Sicque nodis neruorum resolutis, omnique pop itum contractione relaxata, unius hore ferme spatio, uiribus exhausta, iacuit quasi mortua. Sed qui contulit absolutionis opem, roboris addidit quoque uigorem. Moxque ceu de graui euigilans somno, ubi supernum sibi sentit obuenisse beneficium, pignoris almi petit loculum, cuius gratia sibi  contigisse non hesitabat remedium. Dehinc gratias hic agens, ibidemque degere gratifica decernens, et precibus crebris insistens, debitas medicatori suo celebrat excubias, ac salutaris quotidie libaminis offert oblationes.

Fuit autem Remis in prefata Dei Genitricis ecclesia corpus illud sacratissimum beatissimi patroni nostri Remigii dum prememoratus antistes domnus Fulco presulatus fungitur officio, scilicet usque ad episcopatum uenerabilis Heriuei archiepiscopi, qui cessante Nortmannorum persecutione , per solam Dei clementiam pace recuperata, munus idem supernum propria sepulture ipsius referre decreuit intra menia. Quod dum conuocatis quibusdam regni proceribus agere maturaret, accumulare Dominus  eius non distulit clarificationem, suorum repetentis ossium sedem. Contigit enim, dum magna populi confluentis stiparetur caterua, postquam sunt urbem egressi, quidam claudus et ariditate neruorum poplitumque contractus, Abraham nomine, qui scabellulis herens, per terram se tantummodo trahebat, ut poterat, ubi secus urbem ueniens, iter ad sanctam basilicam inchoasset intendere, diuina tactus potentia, compagum duritia resoluta, cepit ad salutis extendi remedia. Quem sospitate recepta pluribus uidimus annis incolumem, erectum gradientem, collataque sibi prosperitate gaudentem. In eo uero loco ubi hoc salutis accidit donum, posita deinceps exstat columna cruce prefixa, glorificationis huius continens monimenta. Sed et tam prius creberrime,  quam postea, clarissimis sepe multiplicibusque miraculis eius sepulcri decoratur ecclesia, que nequaquam litteris habentur comprehensa: sunt namque multimoda.



CAPUT XXIII. De discipulis eiusdem beati Remigii.

Fuerunt huius denique beatissimi patris nostri temporibus, in hac urbe uiri clarissimi, Deoque uirtutibus accepti, tam ex clero quam ex ordine laicali, utpote qui tali, tam uenerando, tamque sanctissimo famulabantur patri. Quorum uidetur eximius, Agricola nepos ipsius, presbyter uenerandus, et eidem obsequiis, ut ipse testatur, a pueritia placitus, quam domesticos eius exegit intra parietes: quem etiam cum Ecclesia Remensi, beatoque Lupo episcopo fratris  sui filio, in omni substantia sua, preter id quod specialiter unicuique donauerat, dariue iusserat, heredem constituit. Ei quoque mancipia nonnulla cum uineis peculiariter deputans tradidit, hoc illi fidenter iniungens ut diebus festis et omnibus Dominicis, sacris altaribus eius offerretur oblatio, annuaque conuiuia Remensibus presbyteris et diaconibus preberentur. Erat et alius nepos eius, Etius nomine, cui partem de Cesurnico, que sibi sorte diuisionis obuenerat, cum omni iure quod ibi tenuerat atque possederat. Ambrosium quoque puerum, cum familiis quibusdam designans, ad ius illius dominiumque transmittit. Aderat et Agathimerus, eque nepos ipsius, cui familias quasdam delegans,  uineam quoque quam pater idem beatissimus uindonisse posuerat, et suo labore constituerat, sub ea conditione donauit, ut omnibus diebus festis ac Dominicis pro commemoratione sua sacris altaribus offerretur oblatio, et Laudunensibus presbyteris atque diaconibus annua conuiuia pararentur. Archidiaconi sui Ursi se familiaribus asserens obsequiis usum, donat ei casulam quamdam subtilem, et aliam pleniorem, duo saga delicata, tapete quoque quod habebat in lecto, et tunicam quam tempore transitus sui relinqueret meliorem. Erant et alii probati uiri tunc Remis ex clero tam presbyteri quam diaconi, quos munere suo dignos ostendit, quibusque dona largitus, et uineam delegat communiter possidendam cum uinitore, addens eis alia quedam quoque mancipia.  Aderat Hilaria diacona, quam benedicens idem pater sanctissimus, filiam uocat: cui ancillam quamdam deputat, et uitium pedaturam, que sue iungebatur uinee, donat, partemque suam de Talpusciaco pro obsequiis que sibi indesinenter ab ea impensa testatur, ei transcribit. Erat et Remigia, cui dat cochlearia tria, que ipsius beatissimi patris fuerant nomine titulata, delegans illi alia quedam quoque munuscula. Sed et laici clarissimi nonnulli renitebant uiri, quorum Pappolus, Eulodius, Eusebius, Rusticolus, Eutropius, et Dauueus priuatis beati uiri rebus interfuerunt, et ipsius testamento subscribentes nomina propria subdiderunt.

Enituit etiam uir preclarus Attolus, qui, sicut in eius epitaphio legitur, amore studioque sancti Remigii,  xenodochia duodecim rebus e propriis struxit: sepultusque cum filio et filia post altare in ecclesia beati Iuliani martyris, hunc sepulture declaratur habere titulum templi pinnaculo innotatum:

Hic igitur nullum lateat, quid terra retentat,
   Ne quis si cupiat discere, cassus eat.
Subdus enim tria consistunt monumenta petrina,
   In quibus almorum corpora condita sunt.
Hic pater est Attolus, nato, nataque sepultus,
   Exspectantque diem nunc Domini properam.
Illius certe natus memoratur Elanus.
   Nata deinde sua dicitur Eufrasia.
Qui placuere Deo, dictis factisque supremo,
   Nunc pariter, quorum membra tenent loculum.
Is struxit bis sena suis xenodochia rebus,
   Iure fouens plebes, diuitiis inopes.
Sic proprium censum celum transuexit ad altum,
   In quo suscepit quod miserando [ms., miserendo] dedit.
Hoc totum sub amore sacri studioque Remigi,
   Ob quod prerutilum detinet ipse polum.

 Hanc esse quoque reor ecclesiam, de qua Gregorius Turonensis refert , quod quidam Belgice secunde prouincie in suburbio Ren ensis urbis in honore B. martyris huius basilicam studiose construxit. Cuius reliquias post perfectam fabricam, fideliter expetens ac deuote. percepit: acceptisque uiatim psallendo regrediens, dum Remensem cum his campaniam ingreditur, a peruasione demonis homo quidam, sancti sibi martyris huius pignoribus applicitis, liberatur.



CAPUT XXIu. De sancto Theoderico.

Exstitit his etiam beatissimi Remigii temporibus  beatus uir Theodericus, almi magistri pius discipulus, quem non ex alto uoluit adeo sanguine generari, qui sublimiter hunc in generatione iustorum decreuerat nobilitare. Ortus autem pago Remensi, uilla, ut traditur, Alamannorum Corte, patre latrone, ueluti rosa spinarum procreatur horrore. Ad declarandam uero castitatis eius munditiam, quo infantilium eiusdem panniculi [ms., pannuli] feruntur abluti, non sordium iactu, non alicuius immunditie puteus inquinamento, licet os eius ex tunc de more pateat, astruitur infici. Beatus itaque Theodericus ad annos usque pubertatis laudabiliter educatus, iuxta morem propagationis humane, studio parentum coactus, sponsam cepit habere nomine tenus uxorem, ceu non habiturus. Amore siquidem celestium latenter inflammatus,  fieri studebat Dei cultor occultus. Huius igitur angelici cultus habuit in proximo, quo sanaretur medicum, quo iuuaretur patronum, quo doceretur magistrum, beatissimum uidelicet patrem religionis sue Remigium. Cuius piissimi preceptoris irradiatus exemplis, ardens desiderio uirtutum, certatim crescebat in uirum perfectum. Copule nuptialis amor amarescit, et castitatis dilectio indulcescit, desiderium desiderio restringitur, et ardor carnis ardore spiritus superatur. Abrenuntiat amator pudicitie mundo, fedus init cum Deo. Bellum continentie indicitur hosti, singulari locus queritur certamini. Alloquitur beatus Theodericus sponsam, et ad sponsi celestis hortatur amorem perpetuumque pro uirginitate pollicetur honorem. Sed sponsa tabescens  amore carnalis desiderii, spernit salutaria monita sponsi, et amaro animo respondet, dum se despectam uidet. Cumque Dei seruus cerneret quod eius in animo sponse cohortatio locum non haberet, dissentientem deserit, et urbem Remensem proprie petens, abbatissam quamdam celibis uite cultricem, nomine Susannam, requirit. Sobrius adit sobriam, pudicus pudicam, uirgo uirginem; que sub tutela beati Remigii puellari preerat congregationi, femina uirilis animi, uirago profundi consilii, consiliatrix altioris ingenii. Ad cuius piissime matris sinus mitissimos sanctus se contulit Theodericus, solo sternitur ante pedes spiritalis matris, eique prodit arcana soli Deo cognita sui cordis; erumpentibus lacrymis gemitu conturbatur, singultu  concutitur, atque salubre consilium sibi cum subsidio precum subnixe ferri precatur. Ad hunc compunctionis merorem deuotissimi iuuenis commota sunt uiscera benignissime matris, flenti compatitur, lugentem consolatur, merentem letificat, et ut eum uoti compotem faciat, Dominum pietatis exorat. Communis itaque pater utriusque piissimus, ab utroque simul hac de causa sanctus consulitur Remigius: cuius institutione sublimiter iam beatus profecerat Theodericus. Pro sponsa denique mittitur, eterne premium retributionis in uirginitate perseuerantibus a patre seruari demonstratur: et quia uirginitas angelice grata munditie sit amica, propalatur. Acquiescit sponsa demum prudentissimi patris, imo complectitur affamina, uite celestis dulcedine  mellita, seseque pollicetur, si Christo mereatur, adherere, incorruptam salua pudicitia permanere. Letus tandem castitatis decore sponsus amplexatur sponsam, quam uidet a uoluntate seductoris et uoluptate carnis ereptam, conditorique iam sub integritatis honore mancipatam.

Dirigitur ad prouidendum sibi locum habitationis cum uirgine uirgo, Susanna cum Theoderico. Est siluula in monte sita, tribus a ciuitate millibus separata, in quo uisum est uenerabili semper in diuinis flagranti patri Remigio construi cenobium: quo sub pii regimine ductoris, quem proficere probabat exemplo uirtutum, cateruam Christo militantium colligeret fratrum. Conscenso denique siluosi montis  uertice, dum circumferentes oculorum aciem, de monasterii corde uolutant positione, subito sublimi celorum mittitur aliger index a culmine, per quem celos scansuro locus in terris beato depromeretur Theoderico. Nam mysticus ales aquila spatiando gyrans et gyrando circumuolans, quantum in ipso fuit, locum monasterii capacem secans era designauit. Et ut expressius ostenderet quid Dominus uellet, unius fere hore spatio, supra ubi ecclesia construi debuit, lentis uolatibus stetit, et ne hoc ab incredulis casu contigisse putaretur, ipso natalis Domini die, quadriennio continuo superuolando, monasterium circumire, mirantibus plurimis, eadem aquila cernebatur. Que uero uirtutum opera quanta miraculorum miles Christi Theodoricus inibi gessit insignia,  non humanus sermo ualet enarrare per singula.

Post successum denique temporis, ubi presbyteralis subiit onus honoris, implere uolens officium sacerdotis, predicare cepit omnibus precepta salutis. Specialiter autem tangit animum piissime prolis karissimi cura genitoris. Filius sapiens letificat patrem , celoque regenerat terre se generantem. De lubrico monachum, de latrone datorem largissimum, de seruo diaboli Christi facit libertum. Iam iamque uiritim de eo sancta per populos diuulgabatur opinio. Et ne ueluti lucerna contecta lateret sub modio, sed omnibus in Dei luceret domo, quantum sublimis erat meritis, tantum coruscis cepit insignis effulgere miraculis. Eius namque beatissima fama peruenerat usque ad Francorum regis palatia,  quorum rex tunc erat Theodericus, Clodouei filius, cuius oculus doloris subiti nimis cruciatibus ita fuerat oppressus, ut nullis diuersi generis medicaminibus ad sanitatem pristinam posset ullus eum reducere medicus. Unius oculi lacrymabilis egritudo multorum lacrymas prouocauerat in populo. Mentem regis uarii conturbant exitus cladis. Hinc metus stimulat amittendi luminis; illinc imminentis pudor deformitatis. Nam si rex adforet luscus, maximum fuisset in populo dedecus, aut enim turpiter, regnando, feditatis gestaret opprobrium, aut cum luminis amissione forte perdidisset et regnum. Unum ergo restabat regi consilium, quatenus ubi remedium cessabat humanum, diuinum requireretur auxilium. Mittit igitur ad uenerabilem Theodericum, cui uenienti  pandit miserabilis oculi morbum. Prodit penam quam patitur; preuenit precibus pericula que ueretur. At uir Dei uirtutem sciens operationis esse diuine, non fragilitatis humane, corpus solo sternit, animum supra celos erigit, orationi se totum committit. Tandem finitis surgens precibus, ad sidera uultu sublato, sancte Trinitatis nomen inuocans, olei sanctificati paululum summitati pollicis infundit, et oculo male habenti signum salutifere crucis imprimens, simul cum sospitate lumen in momento restituit. Regem regum magnificat rex letus, celebri repletur letitia populus, exsultat ingenti gaudio cunctus senatus; laudatur Theodericus Dei seruus, et glorificatur ab omnibus mirabilis in sanctis suis  Deus. Conuocantur a rege primates populi, de magnitudine congratulantur miraculi, quod tam cito rex senserit uirtutem spiritalis medicamenti, et [ut] nullius cicatricis uestigia, nullius caliginis, uel glaucome resideret in oculo saluti reddito macula. Quantis honoribus rex sublimaret famulum Christi si uellet, ac quantis muneribus, uel dignitatibus remuneraret, si contemptor ipse dignitatum permitteret. Quid enim oculo in corpore carius? Sed humane laudis et mundane retributionis refuga, gratis dare maluit quod gratis accepit: atque uir magne humilitatis, sollicitus ne regi foret uniuocus, petit ut non Theodericus de cetero, quin uocetur Theodorio. Tunc rex admiratus purissime simplicitatis humilitatem, uenerabiles manus deosculans, sacerdotis benedictionem  deuote postulat, et eum honorifice ad suum deduci monasterium mandat. Quantas tunc cerneres ad eum confluere debilium multitudines, que sine mora quesitas recepere sanitates!

Reperitur etiam prefati regis filiam uita defunctam magnificus hic Domini preco uite reformasse spiraculo, pro qua languente rex ad sanctum direxerat Remigium, petens ut ad se ueniret, atque cum precibus egrotanti filie manum imponeret. At pius presul molestia quadam corporis, ut fertur, detentus, beato Theoderico, quem pie casteque nutrierat, et spiritalibus doctrinis instruxerat, quemque gratia curationum repletum uidebat, negotium quod petebatur, ut pater filio, commendat. Qui magistri iussa cupiens solerter explere, dum festinus iter ad  palatium regis ageret, adfuturam sibi diuinam confidens clementiam, nuntiis accipit obiisse puellam; et ne fatigari debeat, suadetur propriam repetere cellam. Ille uero preceptoris parere non desistens imperio, peruenit ad palatium: merore parentes affici, luctu palatinos inuenit comprimi [ms. i, opprimi]. Quorum lacrymis et ipse sanctus Dei permotus, plures secedere precipit, cum paucis ad funebria resedit. Cor et oculos ad celum cum manibus extendit, deuotas in cubiculo mentis Deo preces compunctionis, perfusus faciem lacrymis, effudit. At ubi exauditum se spiritu sentit, ad exanime corpus accedit, oleo sancto sensuum uias cum tactu pollicis illinit: mirumque in modum membra mortua in rediuiua  reparantur officia. Oculi lumen hauriunt, uox admoto pectoris impulsu prorumpit, et puella se beati Theoderici uotis redditam pandit saluti. Accurrunt genitores cum gaudio miraculum stupentes; omnis exsultat aula, tripudians letatur familia. ueneratur sanctus, tam a rege quam a proceribus, glorificatur a palatinis omnibus. Laudibus effertur a turmis uulgaribus. Rex itaque non solum discipulum, sanctum scilicet Theodericum, sed et B. Remigium cupiens munificentie sublimare dono, uillam quam dicunt uenderam [uendier], sitam super fluuium Maternam, reuerendo patri Remigio; Gaugiacum uero in pago Remensi, precepto sue auctoritatis, sancto contulit Theoderico. Processu denique temporis, Karolo, Ludouici imperatoris filio, sceptra  regni Francorum gubernante, Angilrannus aulicorum quidam, traditionis huius ignarus, a rege uenderam sibi postulat dari. Quod ubi rex annuisset, audiens domnus Hincmarus presul, qui sedem tenebat Ecclesie Remensis, hanc infiscari uillam, regalis precepti chartam in Ecclesie huius archiuo repertam, dationis huiusce seriem continentem Karolo mittit, et ne contra legem canonicam res usurpet Ecclesie, commonefacere satagit. In quo precepto manifeste legitur quomodo rex Theodericus, pro resuscitatione filie S. Theoderici precibus obtenta, non solum prenotatam conferens ei uillam, Dei seruum sui muneris honore pretulerit, quin et magistro, prestantissimo scilicet Remigio, cui Dominus tantam gratiam contulerat, ut talem discipulum  haberet, qui Spiritus sancti dono, sicut et magister, mortuos resuscitaret, beneficentie gratia, uillam uenderam obtulerit. Hec ut ita se habere, ex ipsis chartarum monimentis animaduertit, a peruasione uille destitit, et Ecclesie propriis libere uti permisit.

Traditur huius beati uiri suggestione sanctus Remigius collectionem meretricum, que ad id usque temporis prostibula fertur extra ciuitatem retinuisse, subuersis fornicibus, in uiduarum quadraginta congregationem permutasse, sumptusque quotidiano uictui necessarios instituisse, ipsumque numerum uiduarum perpetim manere, ut adhuc quoque manet, decreuisse. Nam dum sanctus Remigius monasterium sancti Theoderici uisitans, secus meretricium, psalmos  cum eodem carissimo discipulo suo concinendo transiret, ac sancto Theoderico uox faucibus hesisset, iterumque, in redeundo scilicet, idem in eodem, ceu memoratur, loco et uersiculo contigisset, admiratus pater sanctissimus, et requirens cur discipulus solers in Dei laudibus contra morem titubauerat, accipit dolere beatum uirum de animarum dispendio perditarum, et in tam sancti patris uicinia, tam fede turpitudinis tanta diabolo crescere lucra. Sicque persuasum patri piissimo, discipulo suggerente castissimo, subuertere latibula diaboli, et deceptas atque decipientes animas in castimoniam transducere Christi. Multas preterea constat uirtutum per hunc fidelem Dei famulum patratas operationes. Cecis  nempe uisum, surdis auditum, claudis gressum restaurans, aridas contractasque manus relaxans, obsessos a demonibus liberans, mille nocendi Satane fraudes per diuine medicine destruebat oppositiones. Et reuera felicem gregis Christi ductorem, cui datum est tam corporibus quam animabus conferre salutem! Perseuerauit autem in Dei famulatu usque in finem, et quod ore docuit exemplis euidentissimis demonstrauit. Qui post multarum uirtutum opera post miraculorum insignia, bono certamine ad uictoriam perducto, felici cursu consummato, sanctis ei obuiantibus spiritibus, et gaudenter eum angelis suscipientibus, die Kalendarum Iuliarum cum gloria migrauit ad Christum. Cuius audito transitu pretiosissimo, prefatus rex Theodericus ad monasterium  propere cum magna uenit multitudine, prerogatique sibi beneficii memor, sed et debite seruitutis non immemor, ad tumulum beatissimi corpus abbatis propriis euehere studuit humeris. Nec mirum, si rex hominum illius membra condiderit tumulo, cuius animam cum gaudio Rex angelorum suscepit in celo. Ad cuius uenerabile sepulcrum diuina uirtus usque in hodiernum diem multimodam dignatur operari salutem.

Desidia uero, uel raritate scriptorum, plurima silentio constat neglecta mirorum. Nos tamen unum, quod nuper comperimus actum, decreuimus inserendum. Quadam denique Sabbatorum die, iam uespera Domini diei accedente, quedam paupercula, nomine Gillaidis [i, Gistaidis], ex familia sancti Dionysii,  uille Cortis superioris, dum molam manu uerteret, manubrium mole ipsius inhesit dextere, ut diuelli posset a nemine. Tandem mole manubrium ex utraque parte manus abscindere cogitur, indicium nolens secum deferre miserabilis opere. At salutis sue sollicita, quoniam B. Dionysii tunc Remis ob infestationem paganorum seruabantur membra, ueloci ingressu ad eiusdem sancti martyris domini sui contendit accedere pignora. Perueniens ergo, cum magno timore ac reuerentia solo prolapsa, liberationem deprecatur a tante confusionis miseria. Id cum die peregisset ac nocte, remedium inde non desperans accipere, apparuit in somnis ei quidam clericali habitu, ueste indutus candida, facie iucunda, capillo admodum albo, uultu paulisper macilento, dicens illi: Surge hinc, et  uade ad sanctum Theodericum; quia secunda feria, que est post cras, ipsius erit festiuitas celebranda, et uide ne in domo eius appareas uacua; sed accipe ceram, prout tibi ad presens suppetit facultas, et sic ad ecclesiam ipsius perge, et illius quod imploras obtinebis interuentione. Illa mox euigilans, hac de uisione stupefacta, orat ex uoluntate Dei sibi confirmari uisa, et cum gaudio festinat peragere iussa. uenit igitur ad ecclesiam sancti, uenerande solemnitatis die, beati scilicet Theoderici, tres hebdomadas habens ex quo id discriminis acciderat illi. Tunc se ante sepulcrum ipsius cum lacrymis sternens, pro salute sua preces effundit; ibique tota nocte perseuerans in oratione, ueniam de piaculis suis humiliter ac fidenter [ms., fideliter] exposcit. Dumque adhuc ante tumbam iaceret  beati confessoris Christi, diuina iubente gratia, per intercessionem sancti cepit manus ipsius femine paulatim a ligno disiungi, et absque lesione cuiuslibet doloris aperiri. Sicque dein tota manus expanditur, et lignum dicto citius in pauimento prolabitur, ac si nunquam adhesisse uideretur. Multi uero qui aderant, hoc superne pietatis cernentes miraculum, glorificauerunt mirabilem in sanctis suis Deum.



CAPUT XXu. De sancto Theodulfo.

Tertius post beatum Theodericum S. Theodulfus eiusdem monasterii rector exstitit, qui conspicua fulsisse fertur aulicorum propinquitate, et uenerabilium monachorum, atque sacerdotum dignitate,  quique nobilitatis pompam pro nichilo ducens, elegit in sanctificatione Deo seruire, relinquensque deuios anfractus, uiam recti callis expetiit, illa secutus uestigia, per que turgidos mundi fluctus pertransiens, properaret ad celestia. Ingressus itaque monasterium B. Theoderici, gloriam huius seculi tradidit obliuioni, dignitatemque natalium suorum humilitate despexit, et ultime seruitutis famulatui se subiugauit, humum rastro fodiens, et aratri uomere telluris terga scindens, illud psalmographi factis implere satagens: Labores manuum tuarum quia manducabis, beatus es et bene tibi erit . Hoc autem quotidiano per uiginti duos annos insistens operi, cum duobus iuuencis ad hoc sibi commissis, duros et uarios temporum pertulit inuictus labores.  Quod uero memorabile traditur, iidem iuuenci nec etate, nec lassitudine deficientes: quod alii ruricole cum quatuor, uel sex, aut octo uix poterant perficere, hic cum duobus infatigabiliter explebat. Cumque paululum cessaret ab aratro, rursum studebat insistere rastro. Stupendum quoque ualde, quod cum tam duro seruitio intentus esset, nec deficeret, ab agro rediens unam sepe noctem, frequenter duas peruigil hymnorum, psalmorumque laudibus traditur excubare solitus.

Quadam denique die, dum laboris intermittendi tempore domum rediturus ab agricultura cessasset, monasterium repetenti quodlibet opus emendandi aratri accidit, uirgamque stimuli figens in terram, domum quo tendebat, immemor eiusdem forte, imo  sic diuina disposuit fieri moderatio, peruenit. Mirabile dictu, spinea uirga sub nocte radices in terram dedit, et mane, cum ad consuetum beatus uir opus rediret, atque resumere uellet, turgentem frondibus inuenit. Que plurimo tempore, cumulando robur, in excelsum creuit, et factum multis enituit, donec iter agens quidam pena plectendus, eamdem abscindit, oculorumque sibi lumine cum abscissione pariter adempto, iuges incurrit tenebras.

Eius post hec aratrum a fidelibus in ecclesia uille Colubrose suspensum, ibi, donec eamdem inimico impellente uorax flamma cremauit basilicam, permansit. De quo quisquis dolorem dentium patiens hastulam precidisset, ac de loco doloris parum sanguinis fluere fecisset, statim medelam salutis  exoptatam, beati Theodulfi meritis percipere merebatur. Hec beneficia non audita solum, sed a plurimis etiam uisa noscuntur, et sanitate recuperata, sunt certissime propalata.

Defuncto denique abbate, qui beato Theodulfo preerat tertius, ut premissum est, idem uir uenerabilis in loco sancte recordationis domni Theoderici est ordinatus abbas, presule annuente, et monachorum caterua petente. Qui adepto regiminis honore, quasi rudis tiro nouiter addictus exercitio, nullam fere prestabat artubus requiem. Quin ut infatigatus in opera manuum prestiterat, sic exercendo se, non sibi parcens, ad diuina totum dupliciter aptabat ministeria. Fabricauit enim basilicam in honore  S. Hilarii, quo cursum sui duplicaret laboris. Signo siquidem dato, cum fratribus conueniens, harum laudes persoluebat hymnologiarum. Sed ut duplex corona meriti, quasi nichil ante gessisset, iterum predicta uota reddebat in ecclesia: qui licet clam, taliter agendo, uellet habere quod meruit, opera tamen cultoris sui non est passa diuinitas oculi.

Accedit itaque quadam die, ut sus circa puteum, quo loci huius uicini adaquabantur, deambulans, rueret in ipsum. Circumfluentibus undique monachis, cum nullus esset qui pereuntem posset eripere de profundo, presertim cum ipse puteus centum pedum feratur altitudinis, uir Dei superuenit: factoque comperto, de coinquinatione aque, si animal  idem ibi moreretur, anxiari cepit, oculisque ad celum porrectis, atque animo cum precibus in Domino fixo dum Christi suffragia deuotus exposcit, ante pedes ipsius subito, limpha super os putei redundante, animal illesum peruenit. uidentes cuncti stupore uehementi repleti, gratias egerunt Deo, qui tantam benignitatis sue gratiam fideli suo contulit seruo.

Quadam quoque die, cum isdem uir Dei iter ageret, a monasterio ad quemdam locum properans, agricolam quemlibet arantem uiam publicam, per quam transire solitus erat, inuenit. Cui et dixit: Non est bonum, o homo, uiam aratro scindi, que debet a uiatoribus inoffenso pede calcari. Regrediens autem uir sanctus per eamdem uiam,  rursus agricolam uiam ut ceperat arantem offendit. Nonne, inquit, dixi tibi quia uiam istam arare non debes? appropiansque manu sancta caput rustici tetigit dicens: Per istud caput te, homo, contestor ne uiam istam amplius ares. Retrahente autem eo manum, tota pars capitis hominis [c. i, illius], quam uir Dei tetigerat, candens apparuit ut lana. Nec dubium quod non homo Dei uoluit ut capilli caderent, sed ut signa per succedentem generationem promerentur huius facti, ne quis agere simile presumeret quod sanctus Dei Theodulfus imperauit ne fieret. Nam dum generatio ipsius agricole mansit, signum quod a sancto uiro pater accepit, et ipsa simili modo pertulit.

uir denique quidam uenit ad uirum Dei oculum  habens uirgulto percussum, et lumine priuatum, cui nulla dabatur requies de cruciatione, nec spes erat de uisus recuperatione. Quem beatus Theodulfus ad sacrosancta ducens altaria, docuit osculanda. Ille sacra uelamina ore tangebat, et seruus Christi precibus incubabat. Surgit sanctus a pauimento, et nulla doloris uestigia remanserunt in iuuenis oculo. Qui, ut erat dignum, uiro Dei gratias referens pro medela, gaudens remeauit ad propria, collata sibi quam quesierat medicina.

Quidam quoque legatus Austrasiorum, nomine Offo  ueniens a partibus Orientis, dum ad huius tunc regni principem mitteretur, orationis gratia monasterium uiri Dei  uidetur ingressus. Sanctus uero Theodulfus, corpore laboribus uigiliisque confecto, fessus forte quiescebat in lecto. Legatarius animi felle commotus, quod abbas loci non sibi dedisset occursum, rancore turbidus mentis, dabat ore proferens que non decebant. Cumque abiret indignans, ut ira ire misceretur, potentissimus eius equus, a puero mortuus nuntiatur. Ipse denique frendens in semetipso, cumulansque furorem furori, geminos dat cruciatus animo, de indignatione uidelicet, et damno. Cumque uir sanctus id post soporem nuntio cognouisset, ad hominem consalandum non distulit exire; suetoque de more blando conatur alloquio efferos eius animos mitigare, inuitansque ad orationem, monet in Deo spem ponere, ac de hoc quod accidisset  minime conturbari. Pergentibus autem illis ad basilicam Christi confessoris Hilarii, dum ueniunt in locum ubi signum crucis adoratur, in uia prece solito data, blande uultum uertens in predictum legatarium: Noli, ait, uereri, quia equum tuum inuenies ante fores monasterii sanum, qui si ita furibundus, ut ceperas, recessisses, cadauer equi mortui nobis reliquisses. Legatario uero animum non apponente, presertim cum uiderit eum mortuum, ac toto corpore tumidum, decurrit puer eius, affirmans ita se rem habere, ut ei sacerdos Christi, Theodulfus studuerat indicare: sicque quod non credebat, miraculo uirtutis probato, mentis furore deposito, gratias refert Domino, uera se testans oculorum experiri probatione, que de seruo Domini  quorumdam dudum perceperat relatione. Non, inquit sanctus Dei, hoc meis, cum sim homo peccator, ascribas meritis, sed Deo gratias age, sanctorumque merita non cesses uenerari, qui tibi possunt in omnibus auxilium largiri. Talibus itaque uirum instruens monitis, data benedictione permisit abire. Unde liquido patet eum cum uirtute mirabilium spiritu quoque uiguisse prophetie, qui animal, quod mortuum dimiserat, esse uiuum prenuntiabat.

Nec ullatenus omnia uirtutum ipsius enumerare sufficimus insignia. Quot enim diuersis detenti languoribus per eius intercessionem, plenissimam receperunt sanitatem, solus ipse nouit, qui hec fieri prestitit. Inter cetera quoque bona que Christus  huic seruo suo concessit, illud memorabile spectabileque predicatur, quod cum ad usque nonaginta uixerit annos, canitie preclarus, aspectu iucundus, moribus temperatus, caritate plenus, eleemosynis largus, contemptor seculi gloriosus, nullo febrium dolore, nulla corporis lassitudine, nullo rerum uariarum casu confectus, nulla mentis molestia motus, ab oratione, uel operum Dei exercitio cessauit, quousque beata eius anima corpus uegetauit. Cum uero diuina clementia fidelem famulum senio detentum, pro laboribus suis, quietis refrigerio, meriti premio uellet remunerare, febrium calore aliquatenus eum permisit estuare. Ingressusque basilicam die quadam dum matutinorum  solemnia celebrarentur, orationibus profuse incumbens, Deo commendare studebat animam, quam corporeo ergastulo cito prenouerat absoluendam. Depulsis itaque noctis tenebris, aurora rutilante, comitantibus secum quibusdam monachis, cellulam repetiit, hilaris de uisitatione sibi facta sanctorum, ac de reuelatione, qua sui transitus horam sibi gaudebat intimatam. Ad quam dum se peruenisse cognouit, cum fratribus pacem faciens, oculos ad celum cum manibus eleuauit, et animam sanctam mundi naufragiis ereptam Conditori letus reddidit, quam Christus cum curie celestis exsultatione suscepit.

Horum denique beatorum monasterium patrum pro monachis modo clericos habet. Quorum quidam  nuper, Otbertus nomine, priusquam Gallia gladiis Hungarorum laceranda traderetur, ad extrema deductus, dum certamina demonum pro se litigantium, et eum ad interitum rapere conantium pateretur, almi patroni sui domni Theoderici tandem se uidet eripi meritis; demones uero per inuocationem Christi nominis et sanctorum eius, a se cum magno strepitu et indignatione recedere. uidit etiam et quemdam fratrem, dictum Bertricum, qui non longe ante decesserat, se crebro uisitantem, consolando quoque monentem, ne hic apud seculum ultra manere cupiat, imo ad eum quantocius ire gaudeat, ut ea que nunquam potuit cogitare, ualeat uidere. Quoniam si demoraretur in seculo diutius, nequaquam tantum malum  uidisset aliquando, quantum uisurus esset in proximo. Cuius dicta probatio constat ueritatis insecuta. Iste siquidem leui dolore corporis tactus, ad ecclesiam properans, exitum suum precibus Domino commendat, fratres aduocat, missam quoque, quam debito properantius celebrarant, illos repetere facit; que uiderat narrat, et eos coram se caritatis gratia potum sumere rogat. De seruitio Dei studiosius agendo, et psalmodiam cum deuotione canendam monet, atque iam quasi securus et hilaris migrat. Post cuius obitum gens Hungarorum Galliam ingressa, cedibus, incendiis, ac rapinis pene cuncta  deuastat: ipsumque monasterium flammis exurit, et proxima queque circumpositarum ruinis fere uillarum proterit. Intuemurque modo iam manifeste quam uera fuerint que ille audierat ex reuelatione.



CAPUT XXuI. De fonte in horum sanctorum monasterio nuper exorto.

In siluula huic contigua monasterio, fons dudum nouiter exortus est. Ad quem febricitans quidam casu deueniens, uidit supra ipsum fontem inclinatum quemdam senem in clericali habitu stantem, aureum baculum manu tenentem. Qui cum sonitu aduenientis motus se uideretur erexisse a fonte, tanto iste pauore concussus est, ut attonitus in terram caderet, et  nichil omnino uidere ualeret. At post modicum rediens ad se, surrexit, et splendorem qua senior abierat monasterium uersus, magnum uidit, sicque saluatus ab infirmitate sua, letus abscessit. Ceci tunc temporis hoc in loco illuminati nonnulli, claudi erecti, muti locuti sunt, et surdi receperunt auditum.

Nuper quoque ordinato Hugone Remis episcopo, quedam paralitica, que iacebat in ciuitate ad ianuas ecclesie sancte Marie, Magenildis nomine, admonita per uisum, illo se deferri petiit, atque ut aqua ipsius fontis perfusa est, incolumitatem recepit. Quedam nichilominus Adelwidis nomine, arida brachiis, ut eadem lota est aqua, sospitate potita recessit. Cecus quidam de castro Mosomo  tunc adueniens,  mox ut ecclesiam sancti Theoderici uisus est introisse, lumen recipere meruit. Quedam paupercula de ipso loco, ut oculos sibi hoc fonte diluit, lumen, quod iam ab annis ultra quam sexdecim perdiderat, recepit. Fulbertus quidam brachium gerens aridum, et inutile sibi membrum, ut se hac aqua perfudit, sanitatem, brachiique recepit utilitatem. Tunc etiam quidam cecus, nomine Amalricus, ibi uisum recepit, mox ubi se hoc fonte lauit; aliaque plura nunc ibi refulsisse probantur miracula, et ex diuersis egritudinibus diuersa sunt collata remedia.



LIBER SECUNDUS.



CAPUT PRIMUM. De successoribus beati Remigii.


Beato Remigio successisse traditur Romanus, Romano Flauius, post quos Mapinius, cui potestas regia quedam cessisse reperitur predia, deinceps ab Ecclesia Remensi possidenda. Huius quoque temporibus Suauegotta regina Remensi Ecclesie tertiam partem uille uirisiaci [uerzy], per testamenti paginam, delegasse reperitur. Quam partem uille ipse quoque presul Teudechildi prefate regine filie,  usufructuario, per precariam, saluo Ecclesie iure, concessit; ita duntaxat, ut post eius obitum, absque ullo preiudicio, sicut ab ea meliorata fuisset, ad ditionem Remensis reuocaretur Ecclesie. Que scilicet Teudechildis regina postmodum nonnulla, per testamenti sui auctoritatem, tempore domni Egidii, Remensi contulit Ecclesie predia.



CAPUT II. De Egidio presule.

Qui presul Egidius in episcopatu Mapinium legitur  secutus, episcopiumque inuenitur auxisse, arua scilicet et mancipia nonnulla emisse, quarum eius emptionum adhuc quedam quoque reperiuntur instrumenta, ut illud quo campos duos ab Oboleno super fluuium Rotumnam [i. c, Rotonam, Retourne.] legitur dato pretio comparasse, quorum unus modios mille tenere sementis, alter inscribitur quadringentos. uillarem etiam quemdam a Bertulfo quodam, cum adiacenti campo modios centum tenente. Partem quoque cuiusdam silue a Charibodo quodam reperitur emisse. Necnon apud regiam maiestatem immunitatis preceptum ecclesie sue obtinuit, ut ab omni fiscali functione uel mutilatione prorsus haberetur ac permaneret immunis, omnia quoque data ecclesie stabilem obtinerent firmitatem. Childebertus  etiam rex uillarem quemdam situm in uosago, prope fluuium Saroam, tam ipsi quam ecclesie sue possidendum, instrumentis adhuc manentibus, inuenitur tradidisse. Huius presulis tam uitam quam predicationem Fortunatus Italicus, qui tunc apud Gallias in metrica insignis habebatur, his studuit commendare uersibus :

Actibus egregiis uenerabile culmen Egidi,
   Ex cuius meritis creuit honore gradus,
Subtrahor ingenio, compellor amore parato,
   Laudibus in uestris prodere pauca fauens.
Namque reus uideor tantis existere causis,
   Si solus taceam quidquid ubique sonat.
Sed quamuis nequeam digno sermone fateri,
   Da ueniam uoto me uoluisse loqui.
Exiit in mundo [or. mundum] gestorum fama tuorum,
   Et propriis meritis sidus in orbe micas.
Clarior effulges quam lucifer ore sereno.
    Ille suis radiis, tu pietate nites.
Nil lupus insidiis canto subdu it ouili,
   Te pastore sacro peruigilante gregem.
Facundo eloquio celestia dogmata fundis,
   Ecclesie creuit te monitore domus.
Pontificis studio correctio plebis haberis,
   Ne tenebre noceant semita lucis ades.
Cunctorum recreas animos dulcedine uerbi,
   Qui satias epulis, pascis et ore greges.
Precepta implentur, non solo pane cibamur.
   Delicias capimus, quas tua uerba ferunt.
Ut gaudet corpus cui mitior esca paratur,
   Sic anime gaudent, si tua lingua sonet.
Heresis illa  cadit forti te milite Christi:
   Acquiris regi, qui (or. quia] dedit arma tibi.
Qui purgas spinis agros sermone colente,
   Et mundata Deo surgit ubique seges.
Qui uenit ut exsul, tristis, defessus, egenus,
   Hic recipit patriam te refouente suam.
Que doluit tollis, gemitus in gaudia uertens:
   Exsilium remouens reddis amore lares.
Pauper habere cibum, meruit quoque nudus amictum.
    Inuenit hic semper que bona quisque cupit.
Coasultum tribuis generaliter omnibus unum.
   Qui populi pater es, tot pia rite regis.
Hec tibi uita diu, Domino tribuente, supersit,
   Atque futura micet lucidiore die.

Ab hoc presule Gregorius , etiam Turonensis benigne quondam se narrat fuisse susceptum, quando Siggo quidam Sigeberti regis referendarius, uirtute beati Martini cuius idem Gregorius tunc secum habebat pignora, in sacrario domus ecclesie Remensis auditum surde recepit auris. Qui tamen Gregorius in Historia gentis Francorum  de hoc presule narrat, quod legatus ex parte Childeberti regis Sigeberti filii, ad Chilpericum regem patruum ipsius Childeberti, cum  aliis legatis missus fuerit. In qua legatione constitutum fuisse refert, ut ablato Guntramni regis Chilperici fratris regno, in se coniungere pacem deberent. Qua pactione firmata, legati cum magnis ad Childebertum sunt muneribus regressi . Item quod postquam Chilperico filius natus est, et ipse Parisios peruasit, legatis Childeberti ad eum uenientibus, primus inter eos hic pontifex fuerit, qui data suggestione, pacem, quam Chilpericus cum prefato Childeberto fecerat, ut conseruaretur, Childebertum petere promunt, cum fratre uero ipsius Chilperici Gontramno pacem habere non posse Childebertum: quia partem Massilie post mortem abstulerit patris, fugacesque suos retinens, nolit ei remittere. Adiecit etiam Chilpericus, in multis eumdem  fratrem suum esse culpabilem, cuius colludio pater huius Childeberti fuerit interfectus. Unde legati quoque permoti ultionem debitam super eum uelocius inferri petunt; idque ut est iuramento firmatum, datis et acceptis obsidibus, discesserunt. Pro quibus legationibus rex Gontramnus huic archiepiscopo semper erat infensus. Unde et cum pacem postea fecisset cum Childeberto, hortatus est eum, ut nullo modo crederet, aut haberet hunc resulem, conuicians eum periurii crimine. Postea denique dum quidam reus torqueretur, qui ad percutiendum Childebertum regem a Fredegunde regina fuerat missus, confessus est hunc episcopum socium fuisse in quorumdam consilio ad interficiendum eumdem Childebertum regem . Nec mora; episcopus rapitur, et ad Metensem urbem, cum esset ualde ab egrotatione longinqua defessus, adducitur. Ibique dum sub custodia degeret, rex episcopos accersiri ad eius examinationem precepit, et apud uirdunensem urbem initio mensis octaui [Augusti] adesse iussit. Tunc a quibusdam clam  sacerdotibus increpatus, cur hominem ab urbe rapi absque audientia, et in custodiam retrudi precepisset, permisit eum ad urbem suam redire, dirigens epistolas ad omnes regni sui pontifices, ut medio mense nono ad eum discutiendum in urbe supradicta deberent adesse. Denique conuenientes pertracti sunt usque ad Metensem urbem: ibique et Egidius presul adfuit. Tunc rex inimicum sibi eum  religionisque proditorem esse pronuntians, Ennodium ducem ad negotium dirigit prosequendum. Cuius propositio prima hec fuit: Dic mihi, o episcope, quid tibi uisum fuit, ut relicto rege, in cuius urbe episcopatus honore fruebaris, Chilperici te regiis amicitiis subderes, qui semper inimicus domino nostro regi fuisse probatur, qui patrem eius interfecit, matrem exsilio condemnauit, regnumque peruasit, et in his urbibus, quas, ut diximus, iniquo peruasionis ordine suo subiugauit, tu ab eodem possessionum fiscalium predia meruisti? Ad hec ille respondit: Quod fuerim amicus regis Chilperici, negare non potero, non tamen contra utilitatem regis Childeberti hec amicitia pullulauit. uillas uero  quas memoras, per istius regis chartas emerui. Quo proferente easdem in publico, negat se rex hec largitum fuisse. Requisitus Otto, qui tunc referendarius fuerat, cuius ibi subscriptio meditata tenebatur, adfuit, negans se subscripsisse. Hec igitur causa primum fallax episcopus repertus esse dicitur. Post hec epistole prolate sunt, in quibus multa de improperiis Brunechildis tenebantur, que ad Chilpericum scripte fuerant. Similiter et Chilperici ad episcopum delate, in quibus inter reliqua habebatur insertum, quia si radix cuiuslibet rei incisa [c. excisa] non fuerit, culmus qui terris est editus non arescit. Unde prorsus manifestum est ideo hec scripta, ut superata Brunechilde filius eius opprimeretur. Item alia nonnulla eidem presuli obiiciuntur,  tam de pactionibus regum, quam de perturbatione patrie, quorum quedam negauit, quedam negare non potuit. Et dum altercatio diutius traheretur, adfuit etiam abbas Epiphanius basilice sancti Remigii, dicens quod duo millia aureorum, speciesque multas pro conseruanda Chilperici regis amicitia idem presul accepisset: et cum legatis, qui cum episcopo missi fuerant ad memoratum regem, propalat idem abbas, qualiter de excidio regionis ac regis Gontranni conuentum fuerat, et ut gestum est ex ordine narrat. Hec audientes episcopi, et in tantis malis sacerdotem Domini contuentes, triduani temporis spatium deprecantur tractandi: scilicet ut ullum modum reperire posset episcopus per quem se ab obiectis excusare ualeret. Sed illucescente die  tertia, conuenientes in ecclesiam interrogant episcopum, ut si aliquid excusationis haberet, ediceret. At ille confusus ait: »Ad sententiam dandam super culpabilem ne moramini. Nam ego noui me ob crimen maiestatis reum esse mortis, qui semper contra utilitatem huius regis, matrisque eius egi: ac per meum consilium multa fuisse gesta certamina noui, quibus nonnulla Galliarum loca depopulata sunt.« Hec episcopi audientes, ac lamentantes fratris opprobrium, obtenta uita, ipsum ab ordine sacerdotali, lectis canonum sanctionibus, remouerunt. Qui statim ad Argentoratensem urbem, quam nunc Strateburgum uocant, deductus exsilio condemnatus est. In cuius loco Romulfus filius Lupi ducis, iam presbyteri honore preditus, episcopus  subrogatus est, Epiphanio ab abbatis officio, qui basilice sancti Remigii preerat, remoto. Multa enim auri argentique in huius episcopi regesto pondera sunt reperta. Que autem de illa iniquitatis militia erant, regalibus thesauris sunt illata; que uero de tributis, aut reliqua ratione Ecclesie inuenta sunt, ibi relicta.



CAPUT III. De sancto Basolo.

Huius Egidii tempore sanctus Domini Basolus, ex territorio Lemouicino, regione Armoricana, nobili prosapia oriundus, a partibus Aquitanie, patrocinia beatissimi Remigii desiderabiliter appetens, Remensem deuenit ad urbem. Cui aduenienti comes  itineris apparuisse traditur angelus Domini, quem constat habuisse preducem, dum destinatam ingreditur urbem. Hunc dignissime prefatus presul Egidius suscipiens, cognito peregrinantis desiderio, petitusque secretioris conuersationis habitaculum concedere, libentissime cessit, sicubi sibi placitum Dei famulus infra episcopium Remense ualuisset reperire. Inuenit tandem, superna disponente gratia, locum sibi congruum in uico uiriziaco, ad radices montis Remorum, quem nemus inde incipiens obumbrat Rigetium. Eo loci tunc temporis erat cenobium, numero duodecim monachorum. Hic igitur benigne susceptus a fratribus, traditur ab abbate litteris imbuendus. Nec longum, sic doctrina emicuit, ut cetaneos et contubernales sapientie  luce preiret. Nulla illi propensior cura quam, aut in lectione uel sermone de Deo, aut in oratione loqui cum Deo. Transitoria despiciens, et eterna concupiscens, uictus pensam pauperibus erogabat, pauxillum sibi duntaxat reseruans, ad infirmitatem corporis sustentandam.

Ita uirtutum crescens culmine, solitariam concupiscit uitam, fastigiumque, ad secretius habitandum, contigui deligit montis, in quo cellulam cum oratorio construit, ubi liberius celesti deseruiret contemplationi. In qua inclusionis habitatione per quadraginta traditur annos Deo militasse, et contra serpentis antiqui tentamenta uiriliter dimicasse, ieiuniis, eleemosynis, uigiliis, orationibus, atque lectionibus indesinenter uacans, et ad se uenientes  doctrine sancte luce perfundens.

Dum hic igitur almifica conuersatione decertat, placuit superne pietati uirtutem sui militis euidentibus ostendere signis. Nam, orante illo, Dominus aquam ei montis in uertice produxit e silice, que sub sancti sepulcro fertur exsilire, ac per ecclesie fundamenta quasi de uasculo sese profundere, haustu dulcis, et ad potandum salubris. De quo uidelicet fonte multi sanitatum remedia, potantes, uel balneis utentes, seu capita diluentes, consequuntur egroti.

Quodam denique tempore, cum puer quidam priuatus oculorum ab etate primeua lumine, Annegiselus nomine, ante fores excubaret ipsius, duodecimo  suo cecitatis anno, lapsa uirtute celitus, orante uiro Dei, luminis est honore donatus. Quod diuine claritatis miraculum comperientes monachi, magnis gratiarum actionibus Deum glorificant in clarificatione fidelis serui sui.

Accidit etiam quodam uenatore, Attila nomine, in saltu eius cellule contiuo aptum insequente, ut usque ad ipsius presentiam fera perueniret, et quasi liberandam se per ipsum credens, ad pedes eius, deposita feritate, procumberet, canesque naturalis obliti sagacitatis, eam insequi parcerent. Exinde mos, imo uirtus Christi, ad honorem dilecti famuli sui, adhuc modo seruatur, ut promota [i, permota] quelibet uenatio, si aggestum in circuitu silue ipsius prominentem fuerit ingressa, nec canum ulterius  insequatur auiditate, nec uenatorum appetatur audacitate.

Fertur et aliud non contemnende rei miraculum huius beati confessoris sui meritis, a Domino prerogatum, quod suspensus laqueo quidam, nomine Ragenulfus, ab aduersariis, cum in supremo mortis periculo oculos ad celum intenderet, inuocato uoce lacrymabili beato Basolo, mox a morte dira rupto meruit liberari laqueo. Post multa denique pietatis insignia in uita ipsius ab eodem patrata, prenoscens per Spiritum sue uocationis imminere sibi tempus, misit ad nepotem suum, nomine Balsemium, qui eum ad se a Lemouicina regione perduceret, significans illi quod post obitum suum in predicto suo conuersationis habitaculo deberet uitam ducere, iuxta quod reuelatum sibi fuerat a Domino. Cuius  salutaribus preceptis, ut bonus filius obtemperans, et ad supernam hereditatem peruenire desiderans, usque ad exitus sui diem in eadem permansit habitatione. Decessit autem beatus Pater Basolus uI Kal. Decemb. supernis aggregatus ciuibus. Ad cuius sepulcrum multa postea monstrata sunt miraculorum insignia, que tamen per negligentiam et ob sui frequentiam non sunt litteris comprehensa.

Processu denique temporis, post obitum sancti uiri, aduenit hac homo quidam natione nobilis, sed ferox tumore mentis; qui post orationem baculum huius beati Patris accipiens, et illum super pedem suum ponens, ut erat procerus corpore, quasi subsannando protulit dicens: En manifestat iste baculus  quam parue stature fuerit Basolus. Nec mora, pes idem cui superpositus sancti baculus fuerat, emarcuit: quoque putrefacto, diuina uir idem perculsus ultione cum graui decedit labore. Cuius corpus ad tumulandum ferri disponitur ad huius sancti Dei monasterium; sed aggrauatum nullo modo ualet moueri feretrum. Proponitur ferri ad cemeterium sancti Remigii, sed nec sic potest moueri. Cogente tandem necessitate, in Catalaunicum defertur territorium, ibique demum permittitur habere sepulcrum.

Non longe quoque ualde a nostra etate, tempore scilicet domni Ebbonis archiepiscopi, eius ordinatione quidam uir religiosus, Benedictus nomine, abbas constituitur huius abbatie. Qui cum modestia  familiam sancti Basoli tractans, et in simplicitate Domino seruiens, diuersis ecclesiam donariis ornauit, et post non modica uite sue spatia, diuine preceptione uocatus, ad Dominum transiit. Cui carne frater, cognomine Speruus [i, Spernus et infra], abbas in eodem loco subrogatur. Qui moribus fratri dissimilis, et dire facibus ardens cupidinis, dum temulentus aliquando sederet, cepit dicere quod frater suus de abbatia illa nichil boni sciuerit habere, precipiens uillarum procuratoribus, in crastinum sibi ruricolas exhibere, quos uariis faceret suppliciis torqueri, ut facultates ipsorum ab eis posset extorquere. Audientes ergo uillarum incole quante intentabantur sibi pene, omnes sancti Basoli flebiliter [c. i, suppliciter] expetunt  suffragium, ne tam crudeli lanio traderentur ad dilacerandum, lugubresque in gemitu pernoctantes, non cessabant sancti Basoli implorare solatium. Nec renuit audire sanctus Domini querelas sue plebis. Nam facto mane Speruus idem reperitur mortuus; quem lecto nitentibus extrahere suis, crepuit medius, tantusque fetor eumdem locum repleuit, ut nemo inibi remanere ualuerit. Sicque familia S. Basoli trepidatis eripitur defensa suppliciis.

Auunculus matris mee, Flauuardus [ms., Flauardus] nomine, duos filios in huius sancti uiri cenobio Deo seruientes habuit; quorum iuniorem, nomine Tetbertum, caritate supra uires etiam exuberantem uidimus, qui presbyter dudum apud nos obiit. Is denique de patre suo quod dicturi sumus narrare nobis solebat; cui rei testis adhuc supererat  nuper Ratoldus [al., Rautnoldus] presbyter, horum tertius frater. Consueuerat siquidem semel in anno uir prefatus ad monasterium uenire, fratribusque de suis facultatibus ministrare. Qui cum aliquando de more ueniret, latrones eum properantem inuadunt, caballum cui sedebat, cum ceteris que sibi uisa sunt, sed et pecunias, quas seruis Dei distribuendas ferebat, ornamenta quoque uxoris sue pariter auferunt. Cumque de preda letantes aliquantulum processissent, uxor eius, que simul aderat, ingemiscens pro iniuria, querulosis sanctum Basolum cepit inclamare uocibus, dicens: Non ultra se uenturos in eius uel famulorum ipsius seruitium, si sic eos abiiceret non ferendo presidium. Post  quas lamentationis uoces, equi latronum, qui cum spoliis concite ferebantur, subito defiguntur, nec ullo modo promoueri possunt ad gradiendum. Ipsos quoque latrones caligo quedam perfudit, ut quonam sese uerterent ignorarent. Resipiscentes tandem predones, conferunt inter se ob innocentum factam iniuriam sibi talia contigisse; initoque consilio, ad eos, quos rebus iniuste priuatos dimiserant, reuertuntur; sua illis cuncta restituunt, et, ut ueniam facinoribus suis deprecentur, exposcunt. Ita consolatione, domini Basoli suffragante sibi patrocinio, recepta, rapacibus ire dimissis, deuotiores ad destinatum properant cenobium; gratias Deo et sancto suo confessori pro indultis sibi beneficiis referunt, et leti seruis Dei ministrare satagunt, pecuniis honorant,  ac deinceps annis singulis idem promptiores, quod ceperant peragunt.

Quando nuper he Galliarum patrie, peccatis nostris impellentibus, Hungarorum gladiis dilacerande sunt tradite, quidam barbarorum sancti Basoli monasterium ingressi, dum clerici iam cum patroni sui pignoribus ad ciuitatem confugissent, habitacula cenobii hominibus pene uacua repererunt, ibique metatum suum constituentes, huc undecunque predatu reuerti ceperunt. Quorum quidam in ecclesie signorum turricula, deaurata conspiciens relucere metalla, cupidus auri pecunie, tectum conscendit basilice, nisusque dissipare turriculam, subito delapsus ad terram corruit, membrisque confractis  interiit. Alius horum super aram ipsius ecclesie, in honore beati Martini consecratam, conatus ascendere, dum manum supra cornu altaris apposuisset, ipsa manus eius ita inhesit marmori, ut nullo modo ab eo postea potuisset auelli [FLODOARD. in Chron. an. 937]. Et quia hic eum sui noluerunt relinquere, partem lapidis circa manum ipsius bipennibus abscindentes, eum secum particulam marmoris, que manui eius adheserat, inuite ferentem deduxerunt. Qui etiam  usque ad terram suam, arente iam brachio, hunc lapidem ferens, et Basoli uirtute factum proclamans, reuersus est.



CAPUT Iu. De Romulfo presule.


Post Egidium Romulfus Remense rexit episcopium, uir carne nobilis, germanus Ioannis tunc temporis ducis; quorum pater Lupus multas eis possessiones equaliter inter se diuidendas reliquit. De qua diuisione pari iure gerenda preceptum obtinuerunt regale. Multis siquidem excellebat patrimoniis, maximeque trans Ligerim, et in pago Pictauensi; quorum ex parte maiore, per paginam testamenti ecclesiam Remensem fecit heredem, quedam dimittens fratribus uel nepotibus suis, quedam matricule quoque sancti Martialis deputauit, quedam ad basilicam sancti Remigii. uillam uero Lautiniacum super fluuium Caltaionem, contulit monasterio puellarum Remis in honore sancti Petri constructo; quam uillam  dato pretio se memorat comparasse. Quedam preterea donaria testamento diuersis attribuit ecclesiis, tam Remensis episcopii, quam Suessonici, sed et Turonici, aliorumque quorumdam. Familie sue partem maximam ingenuitate donauit. Cuius adhuc testamenti pagina in Archiuo Remensis ecclesie reseruatur, cum auctoritate Childeberti regis; qua petitus idem rex a prefato presule per Sonnatium diaconum uirum uenerabilem hoc testamentum confirmare decreuit; scilicet, ut terras, uineas et mancipia, que ad ecclesiam precipue Remensem, uel ad cetera loca sanctorum predictus pontifex delegauerat, si quis heredibus ipsius iniuste usurpare presumpsisset, omnimodis ea recipiendi sacerdotes eorumdem locorum liberam ualerent habere  potestatem. Quasdam quoque uillas in territorio Metensi constitutas, quarum caput est Ortiuallis [i, Orciuallis] quas domnus Egidius a uincentio quodam traditur cemisse, cum Childeberto rege commutauit, pro aliis uillis in pago Remensi sitis, id est Marciliana et Arbidogilo [f., Margilly et Ardeuil]. Res quoque, uel mancipia, in pontificatu positas ad augmentum ecclesie inuenitur emisse. Oratorium denique sub honore beati Germani construxit in atrio sancti Remigii. Quasdam quoque res a quibusdam peruasas, apud regiam maiestatem, agente prefato Sonnatio archidiacono, euindicasse reperitur, regie auctoritatis super his euindicationibus, adhuc manentibus instrumentis.



CAPUT u. De Sonnatio episcopo.


Romulfum sequitur in episcopatu Sonnatius, qui synodum celebrasse reperitur cum aliis quadraginta, uel eo amplius Galliarum episcopis. Ubi etiam sanctus Arnulfus Metensium presul inuenitur interfuisse, cum Theodorico Lugdunensi, Sindulfo uiennensi, Sulpitio Bituricensi, Medegiselo Turonensi, Secono Elosanensi, Leontio Xantonensi, Modoaldo Treuerensi, Chuneberto Coloniensi, Richerio Senonensi, Donato uesontionensi, Auspicio Augustidunensi. Item Modoaldo Lingonensi, Ragneberto Baiocensi, Childoaldo Abrincatensi, Bertegiselo Carnotensi, Palladio Antisiodorensi, Gondoaldo Meldensi, Leudeberto Parisiacensi, Chainoalgo Lauduni Clauati,  Godone uirdunensi, Ansarico Suessonensi, Claudio Reiensi, Berthoaldo Camaracensi, Agomaro Siluanectensi, Cesario Auernensi, uero Rutenensi, Agricola Gabalensi, Lupoaldo Magontiacensi, Willegiselo Tolosano, Constantio Albiensi, Nammatio Egolemensi, Rustico Caturcensi, Auderico Auscensi, Emmone Aresetensi, Felice Cathalanensi, Hadoindo [ms., r. Chadoindo] Cenomannensi, Magnebodo Andegauensi, Ioanne Pictauensi, Leobardo [al., Loutbardo] Namnetico. In qua synodo multa leguntur utilia constituta.

1. De rebus scilicet ecclesie qualiter tractande sint; et de his que per precatoriam impetrantur ab ecclesia, ne diuturnitate temporis ab aliquibus in ius proprium usurpentur, et ecclesie defraudentur.

 2. De clericis, si qui rebellionis ausu sacramentis se, aut scripture coniuratione constrinxerint, atque insidias episcopo suo callida allegatione confecerint, ut si admoniti emendare contempserint, gradu proprio omnino priuentur.

3. Ut capitula canonum Parisiis acta in generali synodo, in basilica sancti Petri, Lotharii regis studio congregata, omni firmitate custodiantur.

4. Ut si qui heretici adhuc esse suspicantur in Galliis, a pastoribus ecclesiarum perquirantur; et si ueraciter fuerint inuenti, ad fidem catholicam reuocentur.

5. Ut temere nullus excommunicetur; et si excommunicatus existimat se iniuste damnatum, in  proxima synodo habeat licentiam reclamandi: et si iniuste damnatus fuerit, absoluatur; sin autem iuste, impositum penitentie tempus exsoluat.

6. Ut si quis iudex cuiuslibet ordinis clericum publicis actionibus inclinare presumpserit, aut pro quibuslibet causis, absque conscientia et permissu episcopi distringere, aut contumeliis, uel iniuriis afficere presumpserit, communione priuetur. Episcopus tamen de reputatis conditionibus clericorum negligentias emendare non tardet.

7. Hi uero, quos publicus census spectat, sine permissu principis, uel iudicis, se ad religionem sociare non audeant.

8. Si quis fugitiuum ab ecclesia absque sacramento, quo ei iurandum est, ut de uita [c., deuitato]  tormento, et truncatione securus exeat, qualicunque occasione abstraxerit, communione priuetur.

9. Similiter si quis ius sacramenti prestitum uiolauerit, communione priuetur. Ille uero qui sancte Ecclesie beneficio liberatur a morte, non prius egrediendi accipiat libertatem, quam penitentiam se pro scelere acturum esse promittat, et quod ipsi canonice imponetur impleturum.

10. De incestis coniunctionibus, si quis infra prescriptum canonibus gradum incestuoso ordine cum his personis, quibus a diuinis regulis prohibetur, se coniunxerit, nisi penitentiam sequestratione testentur, communione priuentur, et neque in palatio militiam, neque agendarum causarum licentiam habeant. Et quando predicti incestuosi se  coniunxerint, episcopi seu presbyteri, in quorum diecesi uel pago actum fuerit, regi uel iudicibus scelus perpetratum annuntient, ut cum ipsis denuntiatum fuerit, se ab eorum communione aut cohabitatione sequestrent, et, res eorum ad proprios parentes perueniant, sub ea conditione, ut antequam sequestrentur, per nullum ingenium, neque per parentes, neque per emptionem, neque per auctoritatem regiam, ad proprias perueniant facultates, nisi prefati sceleris separatione penitentiam fateantur.

11. Si quis homicidium sponte commiserit, et non uiolentie resistens, sed uim faciens impetu hoc fecerit, cum isto penitus non communicandum: sic tamen ut si penitentiam egerit, in exitu ei communionis  uiaticum non negetur.

12. Clerici, etiam uel seculares, qui oblationes parentum, aut donatas, aut testamento relictas retinere presumpserint [Concil. Paris. III, c. 1]: aut id, quod ipsi donauerint ecclesiis aut monasteriis, crediderint auferendum, sicut ante synodus sancta constituit, uelut necatores pauperum, quousque reddant, ab ecclesiis excludantur.

13. Ut Christiani Iudeis uel gentilibus non uendantur: et si quis Christianorum necessitate cogente mancipia sua Christiana elegerit uenundanda, non aliis nisi tantum Christianis expendat. Nam si paganis aut Iudeis uendiderit, communione priuetur, et emptio careat firmitate. Iudei uero si Christiana mancipia ad Iudaismum uocare presumpserint, aut  grauibus tormentis afflixerint, ipsa mancipia fisci ditionibus reuocentur. Qui tamen Iudei ad nullas actiones publicas admittantur. Iudeorum uero conuicia in Christianos penitus refutanda sunt.

14. Item si clericus proficiscens de ciuitate ad alias ciuitates uoluerit, aut prouincias pergere, pontificis sui epistolis commendetur. Quod si sine epistolis profectus fuerit manifestis, nullo modo recipiatur.

15. Item ut episcopus mancipia uel res ad ius ecclesie pertinentes neque uendere, neque per quoscunque contractus, unde pauperes uiuunt, post mortem alienare presumat.

16. Item de his qui auguria, uel paganorum ritus  inueniuntur imitari, uel cum paganis superstitiosos comedunt cibos, quos benigna placuit admonitione suaderi, ut ab erroribus pristinis reuocentur. Quod si neglexerint, et idololatris uel immolantibus se miscuerint, penitentie dignum tempus exsoluant.

17. Item ut seruiles persone ad accusationem non admittantur: et qui personam susceperint accusantis, cum unum crimen non probauerint, ad alia accusandum non admittatur.

18. Item si quis in quolibet gradu uel cingulo constitutus, aut potestate suffultus, decedente episcopo, res cuiuslibet conditionis in domos uel agros ecclesie positas, ante reserationem testamenti, uel audientiam ausus fuerit occupare, uel ecclesie repagula  effringere, et supellectilem infra domum ecclesie positam contingere, uel scrutari presumpserit, a communione Christianorum penitus abdicetur.

19. Item, si quis ingenuum aut libertum ad seruitium inclinare uoluerit, aut fortasse iam fecit, et commonitus ab episcopo se de inquietudine eius reuocare neglexerit, aut emendare noluerit, tanquam calumnie reum placuit sequestrari.

20. Item ut clerici cuiuslibet ordinis, neque pro propriis, neque pro ecclesiasticis causis aliter adire debeant forum, nec causas dicere audeant, nisi quas cum permissu et consilio episcopi agere eis fuerit omnino permissum.

21. Item, ut in parochiis nullus laicorum archipresbyter  preponatur, sed qui senior in ipsis esse debet clericus ordinetur.

22. Item, pontifices quibus in summo sacerdotio constitutis ab extraneis duntaxat aliquid, aut cum ecclesia, aut sequestratim, aut dimittitur, aut donatur  non quasi suum proprium, sed quasi dimissum ecclesie inter facultates ecclesie computabunt, quia iustum est, ut sicut sacerdos habet quod ecclesie dimissum est, ita et ecclesia habeat quod reliquerit sacerdos [i, relinquitur sacerdoti]. Sane quidquid per fidei commissum aut sacerdotis nomini aut ecclesie fortasse dimittitur, cuicunque aliis postmodum profuturum, id inter facultates suas ecclesia  computatum retinere non poterit.

23. Item, si quis episcopus res, que ab alia ecclesia presentaliter [e, presentialiter] possidentur, quocunque ingenio aut callida cupiditate peruaserit, aut sine audientia presumpserit usurpare, ac suis uel ecclesie sue ditionibus reuocare, dum communione priuari non potest, ut necator pauperum, ab officio deponatur.

24. Item, si quis episcopus  ministeria sancta frangere pro qualicunque conditione presumpserit, ab officio cessabit ecclesie.

25. Item, uiduas, que se Domino consecrari petierunt, uel puellas Domino consecratas, nullus,  neque per auctoritatem regiam, neque qualicunque potestate suffultus, aut propria temeritate rapere aut trahere audeat. Quod si utrique consenserint, communione priuentur.

26. Iudices, qui super auctoritate et edicto dominico canonum statuta contemnunt; uel edictum illud dominicum, quod Parisiis factum est, uiolauerint aut contempserint, placuit eos communione priuari.

27. Item, ut decedente episcopo in locum eius non alius subrogetur, nisi loci illius indigena, quem uniuersale et totius populi elegerit uotum, ac comprouincialium uoluntas assenserit. Aliter, qui presumpserit, abiiciatur e sede quam inuasit potius quam accepit. Ordinatores autem triennio ab officio administrationis sue sedis cessare decernimus.

 Preterea res ecclesie prefatus presul domnus Sonnatius probabiliter ordinasse legitur, augens etiam episcopium, terris ac mancipiis dato pretio cemptis, quarum adhuc emptionum nonnulla reperiuntur monimenta. Quasdam quoque res, quas praui quidam peruaserant, apud regiam maiestatem, tam per seipsum quam etiam per suos actores, Marco presbytero quoque legato suo causas agente, repetitas et obtentas ecclesie rite restituit. Colonias etiam uillarum quarumdam episcopii depositis ordinauit seruitiis. Precepta necnon regalia super ecclesiasticarum immunitate rerum, sed et traditionum quarumdam obtinuit firmitate. Sed et res inuenitur quasdam cum regina Brunechilde commutasse, pro utriusque partis opportunitate.

 Testamentum quoque rerum suarum condidit, in quo plura diuersis donaria contulit ecclesiis. Basilicam tamen beati Remigii precipue sibi heredem instituit, ubi et sepulturam se habiturum delegit; ibique missorium argenteum deauratum deputauit. Cochlearia quoque duodecim, et salarium argenteum, ac portionem suam de uillari quodam cum mancipiis, uineis, pratis, ceterisque adiacentibus, et alia nonnulla, que se dato pretio meminit comparasse. Ad basilicam sanctorum Timothei et Apollinaris delegauit casas quasdam tam iuxta ipsam ecclesiam, quam infra ciuitatem. Ad basilicam sancti Martini quem peculiarem patronum suum dicit, uillam Mutationis, quam comparauit ad integrum, sicut  a se possessa est, tradidit; insuper et aurum dedit, unde calix inibi fieret. Ad basilicam sancti Iuliani recuperandam auri solidos quinque. Ad basilicam sancti Nicasii similiter solidos quinque. Ad basilicam sancti Ioannis solidos quinque. Ad basilicam sancti Sixti similiter in auro solidos tres. Ad basilicam sancti Mauricii solidos tres. Ad basilicam sancti Medardi solidos tres. Ad monasterium puellarum uineam in Germaniaco  sitam, cum quibusdam uasis ipsi basilice profuturis. Ad basilicam que dicitur ad Apostolos, auri solidos tres, cum aliis munusculis unde calix fieret. Ad basilicam sancti Petri in ciuitate auri solidos tres. Ad basilicam sancti Theoderici portionem suam de uilla Germaniaco, cum mancipiis uineis, et ceteris ad  ipsam pertinentibus; argentum quoque ad sepulcrum domni Theodulfi fabricandum, uel exornandum. Ad basilicam sancti uiti uas quoddam argenteum ad calicem faciendum, et in auro solidos quindecim. Ad basilicam sanctorum martyrum Rufini et ualerii in auro solidos quindecim. Ad basilicam sanctorum martyrum Crispini et Crispiniani auri solidos quindecim. Ad matriculam preterea sancte Remensis ecclesie nonnulla contulit donaria.

Ceteris quoque matriculis, uel congregationibus diuersa delegauit munera. Quibusdam heredum quoque suorum personis predia quedam eo tenore dereliquit, ut ad loca sanctorum a se destinata post eorum reuerterentur decessum. Mancipia nonnulla libertate donauit, additisque ditauit peculiis. Quod  uiri Dei testamentum regalis precepti reperitur pagina roboratum.



CAPUT uI. De Leudegiselo episcopo, Angelberto et Landone.

Post hunc beatum uirum Leudegiselus, Attile episcopi frater, tempore Dagoberti regis episcopium rexit, quod etiam rebus emptis, scilicet siluis, pratis, ruribus auxit. Quedam quoque cum Abbone Tricassino episcopo, pro utriusque partis opportunitate, commutauit; sed et alia quedam cum aliis quibusdam personis. Res etiam quasdam ecclesie ordinatis disposuit colonis.

Hunc sequitur Angelbertus. Ipse quoque rebus emptis auxisse reperitur episcopium. Cui successit Lando uir illustrissimus, et multorum possessor prediorum:  quorum nonnulla iunxit ecclesie, quedam uero propinquis suis distribuit. Sed et ea que trans Ligerim Remensis habuerat ecclesia, et Felix abbas quidam ecclesie sancti Iuliani martyris indebite retinebat, apud maiestatem regiam legibus euindicata recepit; pro quibus iam antea predecessor eius Angelbertus episcopus cum Gallo Aruernensi episcopo, coram rege controuersiam habuisse reperitur. Hinc Lando presul ecclesiam Remensem rerum suarum per testamenti paginam rite fecit heredem, et quecunque aliis dedit personis, uel ecclesiis, eidem ecclesie, uel successori suo constituit dispensanda. Diuersorum siquidem sanctorum basilicis diuersa delegauit donaria. Basilice scilicet sancti Remigii, ubi sepulturam  fieri sibi delegit, uillas et munera. Basilice sancti Gaugerici et sancti Quintini argenti uaria dona; item, basilicis atque matriculis Remis, sanctorum scilicet Timothei et Apollinaris; item, sancti Martini; item, sancti Nicasii; item, sancte Genouefe; monasterio quoque sanctorum Theoderici et Theodulfi; item, ad basilicam sancti Germani, et matriculam ipsius; item, sancti Iuliani; item, sanctorum Cosme et Damiani; item, sancti Petri ad Cortem; item, sancti Petri ad Monasterium puellarum; item, ad basilicam S. Symphoriani, que uocatur ad apostolos; item, sancti Medardi, et sanctorum Crispini et Crispiniani; item, sancti uictoris; item, sancti Mauritii; item, sancti Basoli diuersa contulit donaria; ecclesie quoque Laudunensi cuiusdam uille portionem suam delegauit,  et basilice sancte Genouefe ibidem constitute uillam Appiam , cum omni re ad se pertinente tribuit. Turrim quoque auream, quam ad uotum suum fabricari fecerat, super altare posuit S. Marie Remensis ecclesie, et patenas tres, ac brachiale aureum. Fuit autem Sigiberti regis tempore.



CAPUT uII. De sancto Niuardo.

Post premissos, ad episcopale culmen eligitur beatus Niuo, qui et Niuardus: utroque namque reperitur uocitatus nomine. Hic prius in aula regis, utpote uir illustrissimus, traditur conuersatus. In episcopatu uero positus, emptis per diuersa loca tam fundis, quam domibus, necnon mancipiis dilatasse res inuenitur ecclesie. Disposuit etiam nonnullas  ordinatis coloniis uillas episcopii: quasdam quoque res commutasse reperitur cum Attila Laudunensi presule, pro utriusque partis opportunitate. Commutauit etiam a Bauone et Theoderamno fratribus locum quemdam super fluuium Maternam de rebus Remensis ecclesie, ubi construxit monasterium, quod dicitur Altumuillare , petente Berecario abbate, qui ab eo petierat locum sibi dari, ubi cum fratribus suis monachis, sub regula Patrum sancti Benedicti et sancti Columbani, uiuere posset; quod et idem presul facere studuit, ut infra continetur. Sed et cum aliis quibusdam personis, prout congruum uisum fuit, res quasdam commutauit. Dedit quoque, sub iure priuilegii, ad monasterium sancti Basoli, ecclesiam in uiriziaco in honore sancte  Marie constructam, cum omnibus ad ipsam pertinentibus, simulque locellum qui Wasciacus dicitur. Immunitatem quoque ipsis monachis, sub Petrone abbate ibidem Deo seruientibus instituit, ut nullus ecclesiasticorum iudicum eos indebite in aliquo inquietare presumeret, sed eis quieto ordine sub sancta regula uiuere, ac Deo seruire liceret. Preceptum etiam immunitatis a Childeberto rege  super teloneis et quibusdam tributis, ecclesie Remensi obtinuit. Cui Ludouicus quoque rex, sub ecclesie sue nomine, res quasdam in Malliaco super fluuium uidulam, quas quibusdam infidelibus suis eiectis receperat, auctoritatis sue precepto concessit. Huius etiam tempore tradidit Grimoaldus uir illustris sancto Remigio uillas suas  Calmiciacum et uicturiacum , pro anime sue remedio.

Hic beatus Niuardus, dum ex communi consensu totius concilii presulum Gallie, Namnetis, Romani iussione pontificis, exhibiti, rege fauente, restruxisset ecclesiam monasterii super ripam Materne fluminis, in loco nuncupato uillari, dudum siti, sed a barbaris diruti, et ab eo constructa hec funditus cecidisset ecclesia, in alio loco rursus ab eo restructa, rursum traditur corruisse. Quadam uero die ueniens de uilla Sparnaco, simul comitante secum prefato abbate Berecario, uisum sibi est, transito flumine, debere paululum requiescere: sicque caput  in sinum sedentis reclinans Berecarii, obdormiuit, et uisum uidit, scilicet columbam locum silue circumire, et in fago quadam post hanc circumitionem resedisse; idque tertio columbam uidet eamdem egisse, tumque celos petisse  . Quam uisionem, sicut ipse in somnis, ita predictus quoque Berecarius uigilans fertur accepisse. Quo uiso compunctus idem cepit abbas fundere lacrymas. Experrectus autem beatus presul a somno, ex lacrymis eius sibi faciem reperit udam; et interrogans que illi causa fletus existeret, accipit cum propter sui ruinam fleuisse operis. Inuicemque sibi uisa referentibus, traditur pontifex hec etiam cuidam Dei seruo, nomine Bauoni, cuius erat ipsa possessio, uisa narrasse. Qui oratorium in honore sancte crucis illic habens, ibi  conuersabatur. Qui etiam postquam uisionem presulis, et eius agnouit uoluntatem, obtulit illi eamdem possessionem suam, partem quoque possessionis cuiusdam fratris sui, nomine Baldini. Alterius uero fratris, Theoderamni nomine, causam retulit, quod esset scilicet in factione contra Reolum comitem, qui Remensis post exstitit episcopus, pro filiis eius, quos occiderat in ultione filiorum suorum, quos Reolus pro latrocinio quod exercebant, suspendio necauerat. Unde dominus Niuardus eum cum Reolo, qui neptem suam filiam Childerici habebat uxorem, pacificauit; et sic ipse Theoderamnus simul cum ceteris fratribus suis eamdem possessionem sancto Niuardo, commutatione ab eo sumpta, tradidit. Mox idem presul succidi siluam iubens, in honore sancti  Petri et omnium apostolorum ibi construxit ecclesiam, et ubi resedisse columbam uiderat, altare instituit, collectisque seruis Dei monasterium ordinauit. Ubi etiam prefatus Theoderamnus monachus efficitur. Sed et Reolus filium suum nomine Gedeonem, de nepte sancti Niuardi susceptum, ibi monachum fieri petiit et rerum suarum partem ad idem monasterium condonauit. Beatus autem Niuardus, constituto monasterio, quidquid possessionum ante episcopatum fuerat uisus habere ad ipsum locum tradidit, et exhortatus beatum Reolum, religionis ei suasit assumere habitum. Priuilegium quoque, poscente prefato abbate Berecario, eidem contulit monasterio: ut scilicet ipse presul idem monasterium  in sui iuris dominatione dum aduiueret, conseruaret, et ut post suum decessum Remensis episcopus ipsum cenobium gubernet, et eosdem monachos contra omnes aduersitates defendat; ipsi uero monachi potestatem habeant prelatum sibi regulariter eligendi, prout in descriptione ipsius priuilegii continetur. Post hec in ecclesiola sancte Marie, quam in eodem monasterio construxerat, obiisse fertur, et ad ecclesiam sancti Remigii Remis deportatus, ibidem sepultus est.



CAPUT uIII. De translatione sancte Helene ad ipsius sancti monasterium.

Ad prenotatum huius sancti uiri cenobium beate  Helene regine constat corpus ab urbe Roma deuectum. Quod quidam presbyter Remensis parochie, Tergisus nomine, Romam profectus, noctis inopinus in ecclesia remanens tempore, furatus cautissime secum studuit deferre. Qui dum iam secundam mansionem haberet, in silua que ciuitati adiacet Sutrie, in crastinum unus e comitibus eius pignora sancta leuare super asellum gestiens, ea minime ualuit mouere. At stupidus hec magistro notificat; qui concitus pergens, thesaurum pauidus apprehensum iumento sine grauitate ponderis imposuit, cum esset inferior repulso uiribus corporis. Confessus est autem idem minister nocturno se pollutum fuisse somnio. uenientes ad rapidissimum fluuium Taram, cum illum non auderent ingredi,  propter ualidissimum ipsius impetum, animal, sacro tutum munere, sponte descendit in flumine. Quem secutus alter asellus ferens presbyterum, licet undis pene uideretur immersus, transiit tamen fluuium, cum latera fluctibus non tinxisse probaretur almi pignoris baiulus. Item dum superant Alpium iuga quedam comes huius itineris puella in preceps labitur acta. Que dum miserabiliter uoluitur per deuexa, socii beate regine proclamantes expetunt patrocinia: cum subito in prerupto montis hesit latere delapsa; sicque demissis fasciolis retrahitur incolumis ad superiora, nullam, ceu uisum sibi est, lesionem perpessa. Quibus compertis nonnulli miraculis, deuotius huius oneris famulabantur obsequiis. Inter quos equo quidam desiliens, beata superimponit  pignora, descensuque montis artam ingressus semitam, propriis onus extollit hume is. At subito lubrica pede secuto ruit in preceps, sacra tamen brachiis astricta mullatenus omittens munera: cum protinus, turba sequente nomen regine precibus ingeminante, equus, qui sacra gesserat, suam nichili pendens ruinam, ruentem anterioribus hominem cruribus amplexus, tandiu eum, Deo se sustinente tenuit, donec ab incolis subter degentibus glacies ferro crispata, et tam homo quam equus in callem sunt funibus reuocati. Peruenientes autem ad pagum Lingonicum, in uicum qui uocatur Osismus, ecclesie beati Winebaldi, almas intulerunt reliquias. Ubi quedam contracta genibus repens muliercula, mox ut horum gestamen pignorum attigit,  ad sua reuocatis officia neruis, sanitati perfectissime redditur. Inde itinere unius diei peracto, quidam omnibus iam per sexennium dissolutus artubus, linteum beate regine cum gladio mittit in munere. Sed antequam coniux eius ad eum, que hec detulerat munuscula, rediret, infirmus idem membrorum omnium recuperat munia. His auditis, quedam matris ab utero ceca puellula deducitur huc ad sancta presidia, moxque dum feretrum beate contigit Domine, depulsa lumen recepit cecitate. Ingressis uillam Auergam quedam muta, sed et officio manuum destituta, progreditur obuiam, que statim, recuperatis membrorum muniis, optatam meruit inuenire medelam.

 Deinde uenerando hoc in ecclesia uille Falesie posito munere, quidam lunaticus eamdem basilicam est ingressus. Tum nouissime uexatus, merita beatissime petentibus cunctis plenissime regreditur absolutus, integra scilicet sospitate donatus. In eadem uilla quidam morbo attritus tria grabato exegerat lustra, carne iam ita putrefacta ut uiginti tria e corpore ipsius cecidisse feratur ossa: qui ad diuam perlatus medicatricem, uirtute diuina erectus, stupente populo redditur sanus. Quedam quoque puella, nomine Baua, genibus attracta repens, utpote utroque poplite contracto matris ex utero, basibus hic solidatis, recto recessit uestigio, queque postmodum Remis in sancto permansit proposito. Accedit quoque femina, que paralysi resoluta lingue penitus amiserat  officia, laxisque neruis, dextre manus inutilia dependebant uincula. Cuius allatus in munere linteolus, ut thecam sacri contigit corporis, mulier pristine munia perfecte recepit salutis. Quidam surdus a natiuitate ueruecem adduxit, ecclesiam ingressus ad missarum solennia stetit. Ut ad euangelium uentum est recitandum, uerba uite insolita cepit aure percipere; quo perlecto curatus confessus est Euangelium se nunquam prius audisse. Pater quidam lactentis aduenit pueri, quem ad exitium iamiamque uis impellebat egritudinis. Genitor ergo, uotum pro uita uouens nati, rediit, et puerum, qui per quinque iam dies fomenta spreuerat mamme, reperit incolumem, lacque sugentem. Paralyticus quidam Treuirorum e finibus est aduectus, qui septem dudum  uicibus omnium membrorum soliditatem adeptus, toties, carnis se prementibus desideriis, miserabiliter est recontractus. Qui postquam propria confessus est facinora, quod non egerat iam uicesimus uoluebatur annus, permansura deinceps est sanitate potitus. Allata est item mulier quedam, dextro latere pestis immunitate resoluta, que perfectam consecuta medelam, reuersa est sana. Item, adducitur mane mulier ceca, que hora rulitante tertia, gemina regreditur illuminata lucerna.

Denique ut perlata est ad prefatum Altumuillarense monasterium sacratissima gleba, quibusdam dubitantibus an ipsa foret Helena Constantini Augusti genitrix, uitalisque ligni repertrix, id probabili Christus asseuerare dignatur aque indicio, triduano  supplicatus ieiunio. Mittuntur etiam tres fratres ex eodem monasterio Romam, ad indagandam translationis huius beate regine certitudinem; qui redeuntes et ueritatis huius indaginem, et geminatum gaudium, corpus uidelicet beati Polycarpi presbyteri, college sancti Sebastiani, huic attulere cenobio.

Huius beate regine quondam natali die imminente, piscatores monachorum noctu capture instabant piscium in Materna flumine, cassoque frustrati per totam fere noctem labore, tandem conquesti, sanctam Helenam pro sua ceperunt inclamare fatigatione. Tum in Dei, et in ipsius nomine laxantes rete, gemino ditati gaudent esoce. Sed mox  unus horum repetens matrem, quodam gaudia interpolauit merore. Dumque rursus queruntur, iterumque dominam inclamando turbantur, piscis clapsus mirabiliter dans saltum ab imo, superiorem retis funem tenacissimo corripit morsu, et sic inherens funi pependit, donec stupefactus eum tandem piscator gratanter excepit.



CAPUT IX. De translatione sancti Sindulfi ad idem monasterium.

Ad hoc monasterium beati Sindulfi translata sunt ossa, que in uilla que dicitur Alsontia, fuerant posita, ubi Deo idem sanctus uir sacerdotali seruierat officio, et ubi pluribus post obitum claruerat miraculis. Cuius pignora ut perlata sunt ad uillam,  que dicitur Spida, mulier quedam ceca pristinum gauisa est lumen adepta. Cumque appropinquarent iam porte ciuitatis Remensis, obuiam properante populi multitudine, accessit quedam muta et debilis manu puella; que ut se terre prostrauit, ab utraque sanari peste promeruit. Allata est illuc quedam muliercula manibus, genibusque contracta, que continuo, ut est ad terram deposita, sanitati letatur restituta. Sed ubi uicta luxu gloriari cepit, quod eam uellet, nollet, uir suus reciperet, qui eam infirmitatis huius causa dimiserat, ad depulsam rursus est miseriam reuoluta. Item ut posita sunt beati uiri membra in ecclesia, coram altari sancte Marie, aduenit quedam puella reptans genibus contracta: que uirtute erecta, huius sancti meritis astitit sana.  Adducitur etiam quedam iam per annos septem ceca, que mox ut ualuas templi attigit, lumen recipere meruit. Celebratis misse sacramentis, defertur inde corpus beati uiri ad basilicam sancti Remigii. In crastinum perfertur ad monasterium Auennacum, et occurrentibus sanctimonialibus, aduenit quidam iam duobus annis claudus; qui ubi se prostrauit in humum, surgens priscum cepit figere gressum. Affertur etiam quedam contracta, membrisque resoluta, que sine mora sospitati gaudet restituta. Tum perlatum est munus hoc uenerabile ad monasterium Altumuillarense, ubi quedam puellula aduecta a primo natiuitatis anno ceca, ut ad ianuam monasterii peruenit, lucem uidere cepit. Duo germani prouecte fratres etatis sub uno anno luce priuati  oratorium ingressi, ut se dederunt in orationem, cruor eis pro lacrymis fluere cepit ex oculis; moxque lumine recepto, letantur sepulcrum uidere sanatoris. Quedam Deo sacrata uotum habuit cum sociis, ut iret ad locum pignoris; que de itinere medio ceteris iter peragentibus ceptum reuersa, ut ad sue locum cellule peruenit, poplitibus, brachiisque contracta diriguit. Postea, plaustro ad prefatum deuecta cenobium, postquam aliquandiu ibidem in hac est egritudine remorata, exsultat tandem pristina sibi sospitate redhibita.



CAPUT X. De sancto Reolo episcopo.

Post S. Niuardum prefatus domnus Reolus  episcopium hoc est adeptus, quod tam hereditariis, quam emptitiis inuenitur auxisse rebus. Qui ex precepto domni Niuardi causas apud regiam maiestatem pro rebus ecclesiasticis, uel colonorum legibus egisse ac euicisse reperitur. Ipse uero beatus Reolus in episcopatu iam positus magnam habuit intentionem, pro rebus premissi sancti Niuardi episcopi, cum Gundeberto regis optimate, ipsius domni Niuardi fratre germano, dicente Gundeberto quod uille germani sui Niuonis episcopi, tam de paterna, quam de materna hereditate, quas Niuo moriens dereliquerat, ipsi iure legitimo deberentur. At contra domnus Reolus uel agentes sui dicebant, quod domnus Niuardus omnem rem suam, pro anime sue remedio, ad loca sanctorum per sua instrumenta  contulisset, scilicet ad ecclesiam sancte Marie, et sancti Remigii, atque ad monasterium Altumuillare, necnon et uiriziacum, ubi domnus Basolus in corpore requiescit; que monasteria ipse domnus Niuo suo construxerat, uel restruxerat opere. Item, Remis ad monasterium puellarum, ubi Boba preesse uidebatur abbatissa. Item sanctis Rufino et ualerio, uel per reliqua loca sanctorum. Sed dum inter utramque partem hec intentio uerteretur, meditantibus pacificis tandem personis, eo tenore ad pacem concordia redierunt, ut Gundebertus ea que ultra Ligerim fuerant Emme genitricis ipsorum, absque repetitione Reoli episcopi, uel agentium suorum, in sua reciperet potestate. Reliqua uero, quecunque bone memorie domnus Niuo ad loca sanctorum  per sua instrumenta delegauit, ad integrum eadem sanctorum loca perpetualiter absque repetitione Gundeberti, uel heredum suorum cum Dei adiutorio possiderent. Unde conuentiale quoque scriptum digestum apud nos adhuc reseruatur, utriusque partis assignatione roboratum.

Hic partem uille Diciaci positus in episcopatu emit; item, mansum et campos in uillari Bersiniaco [ms., Hersiniaco]; item, mansos aliquos plusquam quatuor infra ciuitatem Remensem a diuersis personis, et alia quedam; item, portionem de uilla, que dicitur Mons Allonis; item partes uillarum Rosiciaci et Popiciaci, et alia nonnulla, tam predia quam mancipia, eius temporibus tradidit uir illustris Waratus ad ecclesias sancte Marie, et sancti Remigii  Remis Cruciniacum  montem, Curbam uillam , cum Acciniaco, in pago Tardonensi . Quedam denique hic beatus presul Reolus ex rebus ecclesie inuenitur cum quibusdam personis commutasse, partium scilicet liberata opportunitate.

Habuit filiam Deo sacratam in monasterio quod Ebroinus Suessionis construxit, sub sancta regula conuersantem, nomine Odilam, quam ex legitimo susceperat ante clericatum matrimonio; cui uillas quasdam tam in pago Remensi, uel Bellouagensi, quam etiam in partibus Transligeranis, eo tradidit iure, ut ad idem monasterium res ipse post eius decessum proficerent omni tempore.

 Construxit hic uenerabilis presul monasterium Orbacense, in loco quem promeruit dono regis Theoderici, per ipsius licentiam, suffragante quoque Ebroino maiore domus. Impetrauitque domnus idem Reolus a monasterio Rasbacensi sex monachos, qui regimina sancte regule ibidem tenerent, et alios ea docerent. Ex quibus unum, Landemarum [i, Leudomarum] nomine, in eodem loco abbatem constituit, qui rexit idem monasterium donec uixit. Nam licet ab Odone quodam fuerit expulsus, a Childeberto tamen rege postea restitutus est. Post cuius obitum domnus Rigobertus archiepiscopus ipsum recepit et rexit. Huius monasterii monachum, nomine Hucboldum, nuper Hungari comprehensum trucidare nisi sunt; sed nequaquam ferro incidere potuerunt   . Nam ut idem refert, et nonnulli captiui qui uiderant, reuersi nunc quoque testantur, dum sagittis eum nudum undique barbari petissent, ut ab adamante relise, sic ab eius corpore resiliebant sagitte, nec signum ictus ullum apparebat in cute, sed et omni conatu gladio percussus, nichilominus mansit intemeratus. Unde et Deum dicentes eum esse, duxerunt reueriti secum, donec redemptus a quodam episcopo, atque dimissus reuertitur.



CAPUT XI. De sancto Rigoberto.

Prefato domno Reolo beatus Rigobertus successit in episcopatu, eius, ut traditur, etiam carne propinquus in regione Ribuariorum  nobili prosapia genitus; patre siquidem ex eodem  pago, nomine Constantino, matre uero ex Porcensi oriunda territorio; uir piis moribus instructus, et uirtutum insignibus adornatus. Qui nonnulla in episcopio collapsa reperiens, reparauit. Sed canonicam clericis religionem restituit ac sufficientia uictualia constituit, et predia quedam illis contulit, necnon erarium commune usibus eorum instituit. Ad quod has uillas delegauit; Gerniacam cortem , Musceium Roceium, Wilfiniacum Riuum, Curcellas; ecclesiam quoque S. Hilarii, cum suburbio ad eam pertinente, scilicet ut in annua transitus sui die sufficiens eis inde refectio pararetur; que superessent, ipsis communiter diuidenda cederent. Famulos quoque, et eorum colonias ad necessaria canonicorum  seruitia deputauit, et eosdem Christi pauperes rerum suarum heredes fieri destinauit. Harum uero summa rerum in 40 uel amplius mansos colligitur. Nonnullas etiam episcopii uillas, descriptis earum coloniis, seruitiisque, rite disposuit.

Res etiam quibus episcopium auxit quasdam dato pretio comparauit, ut uillam, nomine Cartobram, in pago Tardonensi, a Gomnoaldo, pro qua dedisse traditur auri solidos quingentos, et in uilla, cui nomen Turba, mansos duos, a diuersis personis. Item portionem de uilla que dicitur Campaniaca, super fluuium uidulam, ab Hosomo [ms., Hosonio], pro  qua dedisse reperitur in auro solidos 140. Item, a quadam consobrina sua, nomine Gilsinda, portionem de uilla Bracancio [Briquenay] super fluuium Rotumnam, cum mancipiis, edificiis, et omnibus ad ipsam possessionem pertinentibus. Item ab eadem Gilsinda partem quamdam de uilla Bobiliniaca supra fluuium Suippiam [Boul sur Suippe], cum domibus, mancipiis, pratis, campis, et ceteris ad eamdem possessionem pertinentibus; pro quibus rebus in auro solidos centum inuenitur dedisse. Quasdam quoque res trans Ligerim non modico auri dato pondere reperitur emisse. Quedam quoque cum aliquibus personis inuenitur commutasse, pro partium scilicet opportunitate. A Dagoberto [Dagobert II] denique rege preceptum immunitatis sue obtinuit  ecclesie, suggerens eidem regi, qualiter ipsa ecclesia sub precedentibus Francorum regibus, a tempore domni Remigii et Clodouei regis, quem ipse baptizauit, ab omni functionum publicarum iugo liberrima semper exstiterit. Qui prefatus rex hoc beneficium confirmare uel innouare disponens, cum consilio procerum suorum statuit, ad predecessorum formam regum, precipiens ut omnes ipsius sancte Dei ecclesie res, tam in Campania, et infra urbem, uel suburbanis, quam in Austrasia, seu Neustria, uel Burgundia, seu partibus Massilie, in Rodonico etiam, Gaualitano, Aruernico, Turonico, Pictauico, Lemouicino, uel ubicunque infra regna eius ipsa Remensis ecclesia, uel basilica beatissimi Remigii uillas aut homines habere uidebatur, sub integra  immunitate omni tempore possent manere. Sic quoque ut nullus iudex publicus in ipsas terras auderet ingredi, ut mansiones intrando faceret, aut quelibet iudicia, uel xenia ibidem exigere ullatenus presumeret; sed quodcunque a predecessoribus suis regibus ecclesie Remensi uel basilice sancti Remigii fuerat concessum, cunctis diebus eadem ecclesia ualeret habere conseruatum. Sed et a filio ipsius super huiusce auctoritatis corroboratione, et a ceteris sui temporis regibus, immunitatis, ac teloneorum remissionis precepta ecclesie sue studuit obtinere. Item, Theoderici regis specialiter pro uilla Calmiciaco, quam Grimoaldus uir illustris ecclesie Remensi contulerat. Quarum adhuc regalium monimenta  preceptionum in archiuo sancte huius Remensis conseruantur ecclesie.

Hic uenerabilis presul Pippinum maiorem domus regie traditur amicissimum habuisse; cui eulogias pro benedictione crebro solebat mittere. Ad quem collocuturus, dum uenisset aliquando, cepit idem princeps requirere, quid huic sancto Patri gratum potuisset offerre. Morabatur autem tunc apud Gerniacam cortem, quam uillam eidem oblatam, ubi gratam haberi beato pontifici comperit, offert ei, ut quantum uellet in gyro acciperet, uel quantum circumiret, dum ille meridie quiesceret. Beatus itaque Rigobertus, exemplum beatissimi Remigii secutus,  per fines qui manifestissime patent, pergens, passim itineris sui limitem poni precepit, ut litem discerneret aruis. Cui regresso surgens Pippinus a somno, largitus est omnem quem circuitu suo concluserat locum. Ad indicium uero memorabile super hoc itineris sui uernantior omni tempore, quam in ceteris circa locis, uisitur herba uirere. Est et aliud non contemnende rei miraculum, quod procul dubio meritis ipsius constat eisdem rebus a Domino prerogatum. Siquidem postquam eius cessere dominio, fertur eas nunquam lesisse tempestas, nec cecidisse super illas grando; et cum in locis contiguis uidebatur cadere, fines eorum non presumit attingere.

Denique res istas, uel cetera que uisus est obtinuisse,  nullo mundane cupiditatis impetrauit obtentu; sed ecclesie sue in cunctis consulens utilitatibus, illam constituit heredem. Plures etiam rerum suarum participes fecit ecclesias, ut uariis chartarum docemur instrumentis. Sub ipsius episcopatu dedit Ado quidam abbas ad ecclesiam sancte Marie Remensis res suas sitas in pago Laudunensi, in uico, qui dicitur Rausidus [c. i, Raosidus], cum adiacentiis earum, domibus scilicet, colonis, campis, uineis, pratis, siluis, piscinis, aquis, aquarumue decursibus, et omnibus appendiciis. Item ad matriculam sancti Remigii res quasdam in pago Tardonensi, in uilla Corneciaco constitutas. Diuerse quoque persone in locis diuersis res suas pro animarum remedio ecclesie Remensi sub hoc Patre beatissimo tradiderunt,  ut Beroaldus [ms., Heroaldus] et Sairebertus in monte Betelini, et Taxouariis domos, arua, mancipia, uineas ac siluas: Gairefredus et Austreberta in pago Laudunensi, in uilla Warocio, mansos cum terris adiacentibus, uineis ac mancipiis. Abbo res suas sitas in pago Porcensi, uilla Augusta. Landemarus in Camarciaco, in pago Remensi, mansos cum edificiis, mancipiis, ruribus, uineis, siluis, pratis, et ceteris adiacentiis. Rodemarus res suas sitas in uico Castricensi. Item Austrebertus suas in eadem uilla. Quarum adhuc exemplaria traditionum apud nos condita reseruantur.



CAPUT XII. De expulsione ipsius ab urbe Remensi.

  Orta denique simultate inter regem Chilpericum et Karolum prefati Pippini filium, maioremque domus Ragemfridum, Karolus iste prope urbem transiens Remorum, clamasse fertur ad beatum Rigobertum supra portam ciuitatis situm, ut ei iuberet eamdem portam aperiri, quatenus ad ecclesiam sancte Dei Genitricis oratum posset abire. Cui crebris in idipsum uocibus instanti respondisse uir Domini perhibetur, quod non illi eam prius aperiret, donec sciret quem finem lis cepta perciperet; ne forte urbem sibi commissam ipsi diripiendam proderet, qui aliarum res nonnullas urbium diripuisset. Ad hec Karolus cominatus asseritur furibunde, quod si reuerteretur uictor in pace, non ultra idem uir Dei tutus maneret in eadem ciuitate. Supra portam  siquidem, que dicitur Basilicaris, uel quod basilicis in gyro sui dispositis abundauerit, uel quod euntibus ad basilicas in uico sancti Remigii sitas peruia fuerit, hic benedictus Domini consueuisse traditur commorari, quod apertis cenaculi sui fenestris, loca sanctorum beati Remigii, ceterorumque orandi gratia solitus fuerat contemplari.

Oratorium quoque super eamdem portam construxerat in honore sancti Michelis archangeli, de quo in contiguam sancti Petri ecclesiam descendere morem fecerat orationis amore. Quod oratorium non pauco tempore perseuerauit ibidem, donec Ludouicus imperator idem sancti Petri monasterium Alpaidi filie sue dedit. Cuius mulieris uir, nomine Bego, prefatum dirui iussit oratorium; quia scilicet  quadam die caput in superliminari eiusdem ostioli grauiter eliserit, eo quod statura procerus fuerit, et erecto collo ambulauerit, nec ad intreundum seipsum humiliauerit: pretendens quod fenestram obnuberet ecclesie pre sui celsitudine. Quod tamen oratorium ut cepit euerti, mox ille corripitur a demone, ut erat in pago Laudunensi, procul ab urbe Remensi. Porro per huius porte uiam puluis et uenti mistim ferebantur, unde et tenebre urbi uidebantur illate: nec per eamdem uiam facile ualebat quisquam incedere. Hoc autem oratorium modo reparatum, et in prememorato beati Michelis ueneratur honore restitutum.

Prefatus itaque Karolus ut principatum bello adeptus est, hunc uirum Domini Rigobertum patronum  suum, qui, ut traditur, cum de lauacro sancto susceperat, episcopatu deturbauit, et cuidam Miloni sola tonsura clerico, quod [i, qui] secum processerat ad bellum, dedit hoc episcopium. Hic Karolus ex ancille stupro natus, ut in annalibus regum de eo legitur, ceteris qui ante se fuerant audacior regibus, non solum istum, sed etiam alios episcopatus regni Francorum laicis hominibus et comitibus dedit; ita ut episcopis nichil potestatis in rebus ecclesiarum permitteret. uerum quod contra hunc uirum sanctum, et alias ecclesias Christi perpetrauit malum, iusto iudicio Dominus refudit in caput eius. De quo Patrum scripta relatione traditur, quod sanctus Eucherius, cuius in monasterio sancti Trudonis humatum est corpus, Aurelianensium quondam  episcopus, dum in oratione positus, mente celestibus intenderet, ad alteram uitam raptus, inter cetera que Domino sibi uelante conspexit, hunc Karolum in inferno inferiori torqueri uidit. Cui de hoc sciscitanti responsum est ab angelo ductore suo, quod sanctorum iudicio, qui in futuro examine cum Domino iudicabunt, quorum res abstulit, sempiternis sit penis deputatus. Qui beatus Eucherius ad seculum reuersus, sancto Bonifacio, qui tunc Galliis, ad restituenda iura canonica, fuerat ab apostolica sede prelatus, et Fulrado abbati monasterii sancti Dionysii, et summo capellano regis Pippini, hec indicare studuit, dans in assertione, ut ad sepulcrum eius accedentes, si corpus ipsius inibi non reperierint,  que de illo referebat, uera esse scirent. Quibus ad locum, ubi corpus eiusdem Karoli  sepultum fuerat, uenientibus, et sepulcrum ipsius aperientibus, subito uisus est serpens egressus; et totum illud sepulcrum uacuum reperitur interius, sicque denigratum, ac si fuisset flammis exustum. De prefato denique Milone Zacarias papa Romanus, prenouato sancto Bonifacio inter cetera, que ad eum mandata dixerit, ita scribit : »De Milone autem, et eiusmodi similibus, qui ecclesiis Dei plurimum nocent, ut a tali nefario opere recedant, iuxta Apostoli uocem, opportune, inopportune predica . Si acquieuerint admonitionibus tuis, saluabunt animas suas; sin uero, ipsi peribunt obuoluti in peccatis suis; tu autem,  qui recte predicas, non perdes mercedem tuam.«

Ceterum sanctus Domini Rigobertus, Dominicis obtemperando preceptis, quibus iubetur sub persecutione de ciuitate in ciuitatem fugere, secessit in uasconiam. Ibi exsulando, dum multorum sancto feruore memorias sanctorum lustraret, quamdam ingressus basilicam, donec insistit orationibus, campane pulsantur ex more, ibidemque duo pulsata signa sonitum nullum reperiuntur dedisse. Tunc sacerdos et alii circumstantes sollicite perscrutantur, quis sit, et unde aduenerit. Ille se profitetur clericum, et de Francia profectum. Adiicientes illi, super noue rei sciscitantur euentum; cur scilicet impulsa eorum consuete non resonent signa. At ille duo pandit sibi de quadam ecclesia sua furtim  ablata, arbitrarique se, ne forte sint ea. Quibus sibi ostensis, ut asserit sua fuisse, experimenti gratia rogatur pulsare illa. Ad cuius impulsum his altisone reboantibus, uera dixisse comprobatur. Ita cunctis super huiuscemodi facto stupentibus, sue sibi nole redduntur; et ipse tam admiratione quam ueneratione dignus habetur, que postmodum in Franciam relate, et ecclesie Gerniace cortis sunt restitute.

Fertur hunc uirum Dei prefatus Milo  functus legatione apud uascones in hac regione reperiisse, eique ut in Franciam reuerteretur suasisse, suumque sibi redhibendum episcopum spopondisse. Qui regressus petitur a Milone, ut res quas ecclesie  iam delegauerat, in ius proprium sibi traderet; quod eo nullatenus assentiente, et Milone se de pollicitatione mutante, altare tantum uir Dei sibi rogat concedi sancte Dei genitricis Marie, ut scilicet in eo missas sibi liceat celebrare. Quo demum obtento, habitauit in Gerniaca corte tempore non pauco, uitam in humilitate, parcitate, uigiliis, orationibus, et eleemosynis, ceterorumque bonorum operum exhibitionibus agens. Morisque fuit ei, ciuitatem Remorum frequenter inuisere, et in ara beate Marie missas, ut optauerat, celebrare. Tum per ecclesiam sancti Mauritii ad sanctum Remigium orandi gratia pergere. Inde sancti Theoderici monasterium uisitare, ac per ecclesiam sancti Cyrici  de Culmiciaco ad sanctum Petrum in Gerniacam cortem redire.



CAPUT XIII. De miraculis in uita ipsius ostensis.

Contigit itaque quondam, dum ad sanctum Cyricum oratum uenisset in Culmiciacum, locutum eum cum economo Remensis ecclesie qui aderat: rogatusque ad prandium, recusauit, utpote missas acturus ad sanctum Petrum. Interea mulier quedam anserem attulit uicedomino, quem ille offerens episcopo, petit ut iubeat recipi, secumque deferri. Quem puer uiri Dei suscipiens ferebat, cum subito de manibus eius euadens auolauit, spemque resumendi puero abstulit. At Pater sanctus puerum uehementer anxiatum conspiciens, blande, ceu uir  mitissimus, consolatur, docens de temporalium amissione rerum nequaquam flendum uel contristandum; quinimo semper in Domino, qui dat omnibus affluenter , sperandum. Et ecce post aliquod spatium, auis ultro reuolans, ad terram coram sancto presule descendit, eumque quasi predux preiens, nusquam a tramite deuiat, donec ad Gerniacam cortem quo ibant, peruenit. Quam uir Domini non passus occidi, preuiam habebat itineris. Fertur enim ante se cursitare solita, dum ciuitatem adibat, aut redibat. Huius beati presulis Adrianus, sedis apostolice pontifex, meminit in epistola sua Tilpino, post episcopo Remensi directa, in qua et querimoniam facit super eo, scribens in hunc modum: »Tua fraternitas nobis retulit, quia  faciente discordia inter Francos, archiepiscopus Remensis, nomine Rigobertus, a sede contra canones deiectus et expulsus fuit, sine ullo crimine, et sine ullo episcoporum iudicio, et sine ullo apostolice sedis consensu, uel interrogatione; sed solummodo quod antea non consensit in parte [or., partem] illius, qui postea partem illam de illo regno in sua potestate accepit, in qua parte Remensis ciuitas est  et donatus, atque magis usurpatus contra Deum et eius auctoritatem fuit ille episcopatus, simul cum alio episcopatu, et aliis ecclesiis, a secularibus potestatibus Miloni cuidam, sola tonsura clerico nichil sapienti de ordine ecclesiastico, et alii episcopatus de ipsa Remensi diecesi diuerso modo essent diuisi, et aliqui ex magna parte  sine episcopis consistentes, et ad alios metropolitanos episcopi et clerici ordinationes aliquando accipientes erant, et refugia indebita habebant, et a suis episcopis indicari et distringi non sustinebant, et clerici, et sacerdotes, et monachi, et sanctimoniales sine lege ecclesiastica pro uoluntate et licentia uiuebant,« etc.



CAPUT XIu. De obitu et sepultura ipsius.

Hic denique beatus presul Rigobertus actibus egregiis, magnisque uirtutibus pollens, annos plures in hac exegit conuersatione, consummataque uiriliter presentis uite militia, decessit pridie Nonas Ianuarii. Humatus est autem uenerabiliter a sacerdotibus  in prefata uilla, in qua morari solebat, in ecclesia sancti Petri, ad australem plagam altaris. Qui multis hic post sanctam depositionem suam refulgens miraculis, quanti sit apud Deum meriti, patenter innotuit; que tamen mira ob incuriam, uel scriptorum raritatem, non fuere descripta.

Tres siquidem claudi ab incolis eiusdem loci memorantur inibi fuisse curati. Cuius redhibite sanitatis indicia bacilli uidelicet ac scabella, in eadem ecclesia diu sunt reseruata, donec exinde beata eius sunt pignora translata. Quedam quoque mulier ceca, nomine Ansildis [i, Ausisdis], ipsius loci habitatrix, ibi pristinum meritis huius patrocinantibus lumen recepit oculorum. Puer quidem, scholaribus apud loci presbyterum studiis deditus, lasciue  quondam Iudendo supra tumulum eius subsilire cepit, non dans honorem Deo, neque sancto ipsius ibidem sepulto. Sed ut sepulti meritum panderetur, et huiusmodi presumptio cohiberetur, continuo pes illius indoluit; moxque claudus effectus, officium pedis unius amisit. Quo comperto, presbyter cancellos inibi circa tumbam, ne quis ignarus simile quid pateretur, fieri procurauit. In eadem basilica uoces tante dulcedinis post eius sepulturam sepius audite narrantur, ut nonnisi angelice comprobentur. Lux quoque tante claritatis mediis inibi noctibus emicuit, ut solis fulgorem uicisse uideretur, que magno etiam quondam iubare, sacerdotis contiguam penetrauit ediculam. Quo uiso tantus timor inuasit presbyterum, ut abinde maiorum huic loco  reuerentiam exhibuit, quam antea solitus fuerit. Ad hoc uiri Dei sepulcrum diuersis ab egritudinibus multi curantur infirmi. Frigoritici quidam cum fide uenientes, candelam in uotis offerunt, et abrasum sepulcri puluerem sumunt, quem aque mistum bibunt et sanitatem huius sancti meritis adipiscuntur. Dentium uero doloribus cruciati hunc debita cum ueneratione tumulum deosculantur, et ita curari merentur.



CAPUT Xu. De translatione corporis eiusdem.

Itaque dum in hoc loco hic inclytus Domini confessor pluribus clarificatus signis reniteret, domnus presul Remensis Hincmarus hinc eum transtulit, et ad cenobium sancti Theoderici detulit, ac secus  ipsius beati uiri tumbam posuit. Ubi dum aliquod annis ueneratur, plura per eum Dominus mira patrare dignatus est. Multi siquidem febribus uexati, uel dolore dentium fatigati, eius hic quoque cum fide petentes auxilium, diuinum gauisi sunt adepti remedium. Ex quibus mulier quedam, nomine Audinga, de quadam proxima monasterio uilla, nomine Colmelecta, febribus attrita, hec apud se super recuperanda sibi sanitate fecisse traditur experimenta. Tres enim candelas unius fecit quantitatis, quarum unam nomine sancti Theoderici, alteram sancti Theodulfi, tertiam sancti Rigoberti constituit; quas simul accendens, que superaret ardendo, probare disposuit. Quo facto, dum superdurat flagrando que  beati fuerat nomine Rigoberti, mulier id reputans Deo placitum, eidem sancto fieri uotum suum instituit. Continuo aliam instaurans candelam, huius almi uiri duntaxat uenerationi dicatam, ueniensque ad locum designatum, munusculum obtulit; et ante quesita sancti Dei pignora post orationem dormiuit, euigilansque desideratam se sospitatem recepisse probauit.

Post annos nouem huius beati presulis ossa Remorum perferuntur in urbem, et in basilica sancti Dionysii honore dicata locantur, ubi canonicorum sepultura Remensium tunc habebatur. Erat tunc quedam mulier ceca, in uilla quam uocant Alamannorum cortem [Aumencourt], que dormiens audiuit in somnis uocem dicentem sibi: Quid hic facis? cur iaces? Crastina die pontifex Hincmarus et canonici  Remenses sanctum transferent Rigobertum. uade ad illum, et ille te adiuuabit. At illa diluculo consurgens accelerauit, candelam secum deferens, aduenire. Que mox ad loculum beati pignoris accessit, lumen olim amissum recipere meruit. Surdus etiam quidam translationis huius eque die ueniens, ut locellum sacri corporis baiulum tetigit, auditum statim recepit, qui tali quoque modo se retulit accersitum. Noctu siquidem in diuersorio quiescentem persona quedam incognita leuiter [i, leniter] hunc in latere percussit et excitauit, excitatumque uocauit. Sensit ille tangentem, sed non audiuit, utpote surdus, uocantem. Audierunt tamen qui secum aderant in domo uocem ad sanctum Rigobertum ire quantocius eum admonentem, licet uiderint neminem. Qui  confestim abiit, et salutem diu desideratam inuenit.

Huius beati Patris membra ueneranda, quoniam ecclesia prenotata necessitate muri ciuitatis, ob infestationem paganorum construendi, euertebatur, Fulco presul urbi postmodum intulit, et in medio ecclesie beate Dei genitricis Marie post altare sancte crucis collocauit; ubi plures etiam cum fide accedentes optatam reperere medelam. His fere diebus monachus quidam cenobii beatissimi Remigii, nomine Sigloardus, ualidissima febre correptus, impos quoque mentis effici uidebatur. Qui dum quadam nocte cubitum perrexisset, incenatus tamen, et quiescere nullatenus sineretur, arctatus undique, beatum Rigobertum auxilium sibi ferre clamans, inuocat, et optatam protinus sanitatem recuperat.

 Post aliquantum temporis deferuntur huius sancti uiri pignora in pagum ueromandensem ad uillam Nemincum, quam Odalricus comes ecclesie Remensi tunc temporis contulerat, et Fulco presul canonicorum uictui deputarat, ubi quidam commanebat in proximo presbyter, nomine Signinus, qui magno cruciabatur dentium dolore. Hic audiens hec pretiosa illuc delata membra, quoniam uictus egritudine impediebatur adire, candelam illo studuit transmittere. Ac licet absens corpore, precibus tamen et lacrymis sanctum Domini Rigobertum non distulit exorare, quatenus per ipsius interuentum medelam meretur accipere. Qui mox ut munusculum eius ad sancti loculum  peruenit, medicum celestem sibi adesse, recepta sanitate, sentire promeruit. Et confestim ad locum sacri medicatoris profectus est, totumque se in lacrymis ante ipsius effundens memoriam, gratias retulit, et quanta sibi per eius inuocationem Patris fecerit Dominus, indicauit. Nec longum post hec urbi Remorum sacra membra reuocarunt, et ecclesia sancti Dionysii extra murum ciuitatis canonicorum Remensium studio, sumptibusque restructa, ibidem cum beati Theodulfi pignoribus honorifice uenerantur illata.



CAPUT XuI. De Abel eius successore.

Beatum Rigobertum secutus Abel in episcopatus ordine reperitur, quamuis eum quidam corepiscopum tantum fuisse tradant. Pontificem tamen illum  exstitisse diuersis inuenimus assertionibus, et maxime in epistolis Zacarie pape ad sanctum Bonifacium directis , in quarum una commemorat, indicasse predictum beatum Bonifacium suis litteris inter cetera, quod tres episcopos per singulas metropolitanas urbes ordinasset, id est, Grimonem in ciuitate que dicitur Rodomus secundum uero Abel, in ciuitate que dicitur Remorum: tertium denique Hartbertum in ciuitate que dicitur Senonis: »Qui et apud nos, inquiens, fuit, et tua nobis pariter, et Karlomanni atque Pippini detulit scripta, per que suggessisti, ut tria pallia iisdem tribus prenominatis metropolitanis dirigere deberemus, quod et largiti sumus pro adunatione et reformatione Ecclesiarum Dei.« Item  in alia ipsius ad eumdem epistola : »De episcopis uero metropolitanis, id est Grimone, quem nos iam compertum habemus, Abel, siue Hariberto, quos per unamquamque metropolim per prouincias constituisti, hos per tuum testimonium confirmamus, et pallia dirigimus ad eorum firmam stabilitatem, et Ecclesie Dei augmentum, ut ita meliori proficiat statu. Qualiter enim [i, etiam] mos pallii sit, uel quomodo fidem suam exponere debeant hic qui pallii uti licentia conceduntur, eis direximus, informantes eos, ut sciat quod [ms. i, quid] sit pallii usus, et subiectis uiam predicare salutis, ut ecclesiastica disciplina in ecclesiis eorum immutilate seruetur, et maneat inconcussa: et sacerdotum, quod in eis fuerit non pollutum, ut antea  fuit, sed mundum, et acceptum Deo esse possit, quantum humana conditione [or. ms., conditio] ualet; ita ut nullus reperiri possit sacris deuiare canonibus, et sacrificium mundum eorum ab eis immoletur; ita ut Deus in eorum placetur muneribus, et populis Dei purificatus mentibus ex omni squalore sincerum exhibere ualeant Christiane religionis officium.« Sed et quedam charte ipsius episcopi reperiuntur. nomine titulate.

De quo etiam prefatus Adrianus papa in prememorata epistola ad Tilpinum archiepiscopum, post illa, que superius premissa sunt, ita subinfert : »Sancte memorie Bonifacius  archiepiscopus et legatus sancte Romane Ecclesie, et prefatus amabilissimus Fulradus Francie archipresbyter, tempore antecessorum nostrorum Zacarie et Stephani  successoris illius, multum laborauerunt, ut bone memorie predecessor noster domnus Zacarias pallium archiepiscopo Remensi, Abel nomine, per deprecationem suprascripti Bonifacii transmitteret, quod [i, qui] ab illo constitutus fuit, sed ibi permanere permissus non fuit, sed magis contra Deum eiectus est et Remensis Ecclesia per multa tempora, et per multos annos sine episcopo fuit, et res ecclesie de illo episcopatu ablate sunt, et per laicos diuise sunt, sicut et de aliis episcopatibus, maxime autem Remensi metropolitana ciuitate.



CAPUT XuII. De Tilpino episcopo.


Premissos in episcopatu sequitur Tilpinus, ex monasterio sancti Dionysii assumptus, cui magnus Karolus ab Adriano papa impetrasse pallium reperitur, sicut eiusdem pape ad ipsum directa pandit epistola, que ita incipit:

»ADRIANUS episcopus, seruus seruorum Dei, reuerendissimo et sanctissimo confratri nostro TILPINO Ecclesie Remensis archiepiscopo  .

»Quia ad petitionem spiritalis filii nostri et gloriosi regis Francorum Karoli, prebente tibi bonum testimonium de sanctitate et doctrina Fulrando amabilissimo abbate, Francie archipresbytero, pallium secundum consuetudinem tibi transmisisse nos cum  priuilegio ut metropolis Ecclesia Remensis in suo statu maneret, et [ms. i. omit. et] bene memoramus:« Et post aliquanta, que de sancto Rigoberto, et Abel superius iam premissa sunt, cum de rebus ecclesie Remensis ablatis loqueretur: »Et tua, inquit, fraternitas iam ex magna parte ipsas res apud gloriosum filium nostrum Karolum, et ante ad Carlomannum fratrem eius impetratas habes, et ordinem ex aliqua parte, et in episcopis, et in aliis secundum canonicam, et sancte sedis Romane auctoritatem directum habes; propterea petisti a nobis, tibi et ecclesie tue fieri priuilegium ex auctoritate beati Petri principis apostolorum et sancte sedis Romane, ac nostra, ut quod perfectum habes in  ante ualeat permanere, et quod adhuc perfectum non habes, per nostram auctoritatem possis, auxiliante Deo, et B. Petro apostolo ad perfectionem perducere. Pro quo et nos ardenti animo, et diuino iuuamine apostolica fulti auctoritate, non solum uetera secundum sacros canones, et apostolica huius sancte sedis decreta statuimus, sed et noua tibi pro tuo bono studio concedimus, atque auctoritate B. Petri principis apostolorum, cui data est a Deo et Saluatore nostro Iesu Christo ligandi, soluendique potestas peccata hominum in celo et in terra , confirmamus atque solidamus. Remensem ecclesiam sicut et antiquitus fuit, metropolim permansuram, et primam sue dieceseos, sedem esse,  et te qui in eadem sede, cooperante Deo, ordinatus es, primatem ipsius diecesis esse, cum omnibus ciuitatibus que ab antiquo tempore Remensi metropoli ecclesie subiecte fuerunt, atque etiam perpetuis temporibus tibi et successoribus tuis sit confirmatum. Et hoc interdicentes, ut nullus audeat iuxta sanctorum canonum traditionem, ex alio episcopatu ibidem translatare, aut constituere episcopum post tuam de hoc seculo euocationem. Neque aliquis tuas parochias, aut ecclesias, uel ciuitates subtrahere, neque diecesim Remensem ullo unquam tempore diuidere, sed integra maneat, sicut antiquitus fuit, et sacri canones et predecessorum nostrorum firmauit, et nostra firmat auctoritas. Et te, aut futuris temporibus Remensem episcopum, et primatem  illius diecesis, non presumat, neque ualeat unquam aliquis de episcopatu deiicere sine canonico iudicio, et neque in illo [ms. i, ullo] iudicio sine consensu Romani pontificis, si ad hanc sanctam sedem Romanam, que caput esse dignoscitur orbis terre, appellauerit in ipso iudicio. Sed in sola subiectione Romani pontificis permanens, diecesim et parochiam Remensem, adiuuante Domino, et nostra atque B. Petri fultus ex ista sancta sede auctoritate, secundum sanctos canones et huius sancte sedis preceptiones, tibi subiectos ita certes et studeas gubernare, ut illam desiderabile uocem Domini nostri Iesu Christi ualeas cum electis eius audire: Euge, serue bone et fidelis, quia in pauca fuisti fidelis, supra multa te constituam; intra in gaudium domini tui  . Et quod ad nostram notitiam perduxisti, quia ad alios episcopos de ipsa diecesi Remensi quidam accipiebant ordinationes, et habebant indebita refugia, et hoc per omnia prohibemus, sed sicut sacra docet auctoritas, et in synodis comprouincialibus conuocandis et faciendis, et in ordinationibus, ac diiudicationibus, Remensis ecclesia, et archiepiscopus, qui in ea constitutus fuerit, talem habeat auctoritatem, sicut sacri canones, et huius sancte Ecclesie constitutiones docent. Et nullus per ullum unquam tempus tibi, uel Remensi Ecclesie, de rebus ad illam debite pertinentibus diuisionem uel uiolentiam, sicut antea factum fuit, facere presumat. Nam si, quod non credimus, quis ille fuerit, qui contra hanc nostram preceptionem temerario ausu  uenire tentauerit, nisi se cito, et maxime post commonitionem correxerit, sciat se eterno Dei iudicio anathematis uinculo esse innodatum; si quis uero apostolica seruauerit precepta, et normam recte et orthodoxe fidei fuerit assecutus, benedictionis gratiam consequatur. Hec a nobis diffinita per huius nostre confirmationis paginam, in tua ecclesia perpetuis temporibus pro sui confirmatione conseruanda esse mandamus. Iniungimus etiam fraternati tue, ut quia de ordinatione episcopi, nomine Lul, sancte Moguntine Ecclesie ad nos quedam peruenerunt, assumptis tecum uiomago et possessore episcopis, et missis gloriosi ac spiritalis filii nostri Karoli Francorum regis, diligenter inquiras omnia de illius  ordinatione, et fidem ac doctrinam illius, atque conuersationem et mores, ac uitam inuestiges; ut si aptus fuerit et dignus ad episcopalem cathedram gubernandam expositam et conscriptam, et manu sua propria subscriptam catholicam et orthodoxam fidem per missos suos cum litteris ac testimonio tuo seu aliorum episcoporum, quos tecum esse mandauimus, ad nos dirigat, ut pallium illi secundum consuetudinem transmittamus, et ordinationem illius firmam iudicemus, et in eadem sancta ecclesia Moguntina archiepiscopum constitutum esse faciamus. Bene uale.«

Qui presul res ecclesie diuersa per loca direptas, tam per se apud regiam maiestatem, quam per auctores ecclesie, diuersos apud iudices legibus obtinuit,  et ecclesiastico iuri restituit; maximeque per quemdam Achabbum, qui tam in Francia, quam etiam trans Ligerim pro rebus ecclesie reuocandis operose laborauit, et tam predia quam mancipia multa legibus euindicata Ecclesie reformauit. Possessionibus quoque uel mancipiis a quibusdam dato pretio cemptis, res auxisse presul iste reperitur ecclesie; nonnullarum quoque iura uillarum dispositis ordinasse coloniis. Sed et sacrarum codicibus Scripturarum, quibus adhuc aliquibus quoque utimur, hanc instruxit Ecclesiam. In cenobio denique sancti Remigii monachos ordinasse, ac monastica uita eos traditur instituisse, cum canonicos prius idem cenobium a tempore Gibehardi abbatis, qui eamdem congregationem, ob amorem Dei et sancti Remigii  reperitur aggregasse, ad hoc usque tempus habuisse feratur. Immunitatis denique preceptum a Karlomanno rege filio Pippini, primo mox regni eiusdem anno, ecclesie Remensi obtinuit, ad exemplar immunitatum quas ipsius predecessores reges huic contulerant ecclesie: quarum ostendere quoque curauit ei monimenta; ut nullus scilicet iudex publicus in huius ecclesie terras auderet ingredi ad mansiones parandum, uel quelibet iudicia facere, aut penitus xenia ibi requirere. Sed quecunque antecessores eius eidem concesserant ecclesie, perpetualiter habere ualeret indulta. Postea quoque aliam eiusdem regis de omnium teloneorum remissione impetrauit preceptionem; item, aliam de ponte Baisonensi; item de chartis concrematis, quarum  tunc temporis per negligentiam acciderat exustio, ut res, et facultates ecclesie, quas eo tempore possidebat, ita permanerent absque diminutione confirmate ipsi ecclesie per regiam eius auctoritatem; item de militibus, qui in uilla Iuuiniaco residentes erant super terram sancte Marie, et sancti Remigii, concessa, remissaque ipsis omni quam debebant exactione militie. Item, aliud de his qui in Cruciniano, Curba uilla, uel in omni pago Tardonensi infra terram Remensis ecclesie residebant. Dedit etiam idem Karlomannus rex sub hoc pontifice per chartarum instrumenta, pro loco sepulture uel remedio anime sue, uillam Nouilliacum in pago Urtinse sitam, cum omnibus torminis uel appenditiis  suis, omnique integritate, ad basilicam uel monasterium sancti Remigii, ubi sepulturam quoque habere dignoscitur. Cuius germanus Karolus imperator magnus huic presuli Tilpino pallium per legatos et litteras suas obtinuit ab Adriano papa, sicut in eiusdem pape litteris ad ipsum regem super hac ipsius petitione directis, continetur. Immunitatis quoque preceptum ab hoc etiam rege, iuxta precedentium exemplaria regum, Remensi ecclesie idem presul impetrauit; item, aliud preceptum de militibus pagi Tardonensis, iuxta cessionem germani sui Karlomanni regis; item, de chartis concrematis; item, de confirmatione traditionis prefati germani sui regis, qua Nouilliacum, et Bebriacum uillas idem rex ad basilicam sancti Remigii condonauit. Preterea  multi sub huius presulis episcopatu res suas ad ecclesiam Remensem, tam sancte Marie, quam sancto Remigio, contulerunt. Qui presul defunctus est anno sui episcopatus 47; cuius corpus ad pedes sancti Remigii tumulatum, huiusmodi cernitur habere titulum

Hac requiescit humo Tilpinus presul honoris,
   uiuere qui Christus uita et obire fuit.
Hunc Remi populo martyr Dionysius almus
   Pastorem uigilem misit, et esse Patrem.
Quem pascens quadragenis est amplius annis.
   ueste senectutis despoliatus abit.
Quartas cum Nonas mensis September haberet,
   Mortua quando fuit mors sibi uita manet.
Et quoniam locus atque gradus hos iunxerat, Hincmar
   Huic fecit tumulum, composuit titulum.



CAPUT XuIII. De uulfario episcopo.

 Tilpinum sequitur uulfarius, qui ab imperatore prefato magno Karolo missus dominicus ad recta iudicia determinanda fuerat ante episcopatum constitutus super totam Campaniam: in his quoque pagis, Dolomense scilicet, uongense Castricense, Stadonense, Catalaunense, Otmense [al. Ormense], Laudunense, uadense, Portiano Tardunense, Suessionense, sicut et alii quidam sapientes, et Deum timentes habebantur abbates per omnem Galliam et Germaniam a prefato imperatore delegati, quo diligenter inquirerent, qualiter episcopi, abbates, comites et abbatisse per singulos pagos agerent, qualem concordiam et amicitiam ad inuicem tenerent, et ut bonos et idoneos uicedomnos et aduocatos haberent, et undecunque necesse fuisset, tam regias, quam  ecclesiarum Dei iustitias, uiduarum quoque et orphanorum, sed et ceterorum hominum inquirerent, et perficerent, et quodcunque emendandum esset emendare studerent, in quantum melius potuissent, et quod emendare per se nequiuissent, in presentiam imperatoris adduci facerent, et de his omnibus eidem principi fideliter renuntiare studerent. Residens igitur prefatus uir illustris uulfarius ad iniuncta sibi definienda iudicia, cum quibusdam comitibus in malis publicis, iam quoque uocatus episcopus adhuc etiam antequam ordinaretur, res quasdam Remensi ecclesie, sed et mancipia nonnulla, uel colonos reimpetrasse, ac legibus per ecclesie aduocatos euindicasse reperitur. Necnon  etiam postquam presul ordinatus est, plura inuenitur ecclesie conquisisse, et res et colonos, tam apud regiam maiestatem quam apud colonos et iudices publicos, nec solum per auctores ecclesie, sed etiam quando per sui presentiam. Cui ualde credidisse Carolus imperator magnus ex eo probatur, quod illustres Saxonum obsides quindecim quos adduxit de Saxonia, ipsius fidei custodiendos commisit.

Hic synodum inuenitur habuisse anno ab incarnatione Domini nostri Iesu Christi 814 in ecclesia Nouiomensi, regnante Ludouico filio Karoli, congregatis secum cepiscopis suis Hildoardo, Ermenone, Iesse, Ragumberto, Grimboldo, Rothardo, Wendilmaro, Ostroaldo, et chorepiscopis Waltario, Sperno, necnon et abbatibus Adalbardo, Nantario, Fulrado,  Ericho, Hilderico, Remigio, Ebbone, Sigbaldo, cum cetero clero, presbyteris et diaconibus; conuocatis etiam comitibus Gunthardo, Rotfrido, Gisleberto, Otnero. His omnibus residentibus, sententia uentilata est inter Wendilmarum et Rothardum episcopos de terminis parochiarum suarum, et requisitum ac definitum est, quod hec loca trans fluuium Isaram in pago Nouiomensi pertinere deberent ad parochiam ecclesie Nouiomensis, id est, uarine, Urbscampus, Trapiacus, Ierusalem, Harbaudianisua, siue ecclesia sancti Leodegarii, cum reliquis uillis ad has ecclesias conuenientibus. Cetera uero loca trans supradictum fluuium, in predicto pago, omnia pertinere deberent ad parochiam ecclesie Suessionice. Hec diligentissime inuestigata consenserunt supra scripti  episcopi, et chorepiscopi, abbates, presbyteri et diaconi, et pars ecclesie Nouiomensis, clerici et laici; et pars ecclesie Suessonice, similiter clerici, et laici, et uno animo unoque consensu confirmare decreuerunt. Nec sue tantum dieceseos, quin etiam Treuerice urbs archiepiscopum Amalarium, cum Adalmaro ipsius cepiscopo, et Herilando, iussione imperatoris magni Karoli, ab eodem scilicet uultfario metropolitano conuocatum ad ordinationem episcopalem cuiusdam Frotharii, prefate Treuerensis ecclesie presbyteri, eidem paruisse reperimus. Hoc etiam uulfario presule ordinante, congregatum reperitur Remis ab imperatore Karolo Magno concilium plurimorum Patrum, in quo constituta 43, leguntur capitula, in quibus de fidei ratione atque Dei  Ecclesie honore, rectorumque ipsius ac ministrorum dispositione, regisque fidelitate, atque totius regni utilitate tractatum est.

Quasdam preterea uillas ecclesie Remensis rite distributis atque descriptis ordinauit coloniis. Sed et res ecclesie aliquas, mancipiaque, cum personis quibusdam pro partium commutauit opportunitate. De thesauris etiam sancte Marie, ac sancti Remigii nonnulla cum testimonio uirorum illustrium, tam clericorum quam laicorum mutauit [al., mutuauit], et ornamenta uel uasa ecclesiastica exinde, prout dignum sibi uisum fuit, fabricari fecit. Eundi denique Romam causa orationis ad sanctum Petrum licentiam ab imperatore se accepisse in quadam sua  designat epistola; sed utrum ierit, certum non habemus. Redditus autem uillarum quarumdam ecclesie in eleemosyna probabiliter, pro sui corporis et anime salute distributi, quibusdam adhuc descriptionibus tunc factis leguntur; in quibus inueniuntur inter Termidum, Grandem pratum, uindicum, Furuillam [ms., Furnillam], Gramadum [Grauiagum], Pidum, Cadeuellum, et Cortem Magnaldi, in distributione eleemosyne de annona modii 1975 [i, 167]. De animalibus inter maiora et minora capita 168. Item inter uillas Fagum, siue Boleticum, et alias quasdam annone modii 1052, uini mod. 64, salis modii 5, cum diuersis animalibus, et aliis uariis rebus expensa. Ad opus quoque fratrum Orbacensis cenobii quantum sufficeret eis. Unde datur intelligi, in  maioribus quoque locis multa tunc plura fuisse dissipata. Immunitatis quoque preceptum ab imperatore Ludouico, secundum preceptionem Karoli Augusti patris ipsius, ecclesie Remensi, monasterioque sancti Remigii obtinuit.



CAPUT XIX. De Ebone presule.

Huic successit Ebo, uir industrius et liberalibus disciplinis eruditus, patria Transrhenensis ac Germanicus, imperatoris, ut fertur, Ludouici collactaneus, et conscholasticus, qui multis ecclesiam curauit instruere commodis, et precipue artificibus quibus undecunque collectis sedes dedit, et beneficiis munerauit. Mancipia uel colonos quosdam ecclesie desertores tam per seipsum, quam per Radulphum uicedominum  et ecclesie aduocatum, apud iudices publicos legibus euindicatos et obtentos, ecclesiastico iuri restituit. Quasdam quoque res ecclesie, atque mancipia, cum aliquibus personis pro partium commoditate commutauit. Sed temporalia super eiusdem commutationibus precepta obtinuit. Ab imperatore quoque Ludouico litteras ad Robertum comitem pro ecclesiasticarum rerum defensione  impetrauit. Colonias uero nonnullas ecclesie, descriptis per strenuos uiros colonis, eorumque seruitiis, ordinauit.

Archiuum ecclesie tutissimis edificiis, cum crypta in honore sancti Petri, omniumque apostolorum, martyrum, confessorum, ac uirginum dedicata, ubi Deo propitio deseruire uidemur, opere decenti construxit:  ubi multorum tam apostolicorum, quam ceterorum sanctorum condita pignora reseruantur. In qua nonnulle illustrationes ostense noscuntur. uidi siquidem nutritoris mei Gundacri, in prospectu ipsius ecclesie commanentis, seruum, dum temere prope fenestram huius crypte accessisset mingere, terribili quadam quasi armati cuiusdam uiri uisione ita deterritum, ut putaretur amittere sensum. Sed et Rohingum quemdam, huius loci diaconum a simili presumptione pari ferunt uisione cohibitum. Unde cautum deinceps ac prohibitum, ne quis talem presumere gestiat ausum.

Huius ecclesie pinnaculum talem uidetur premonstrare titulum, personis etiam uel imaginibus  Stephani pape, ac Ludouici imperatoris insignitum.


Ludouicus Cesar factus coronante Stephano
Hac in sede, papa magno, tunc et Ebo pontifex
Fundamenta renouauit cuncta loci istius,
Urbis iura sibi subdens, presul auxit omnia.

Matris eiusdem Ebonis huiusmodi habetur epitaphium.

Mea forte si requiris temporis initia,
Scito Karoli fuisse regni sub primordia;
Ludouico triumphante dies fluxit ultima.
Rhenus primos lauit mores, alueus Germanicus.
Hinc nutriuit et secundos Liger amnis Gallicus.
Sequana fouit iuuentam, sordes sordens uidula.
Presul erat urbis huius mihi natus unicus,
Idem me conduxit sibi sociam laboribus,
Proximum ruine locum renouandi cupidus,
Decem ferme nuper annos simul hic peregimus.
Ebo rector, ego mater Himiltrudis humilis,
Fundamenta sedis sancte pariter ereximus,
 Deo debitum laborem dum gerebat pontifex,
Fessa quietem querebam; ecce sub hoc tumulo
Quinto me September mensis Kalendarum rapuit.
Ouiator, esto cautus semper ab excessibus.
Faleor non profuisse, ut debui, dum potui:
ueniam, dic pro uindicta, da Deus, peccantibus.

Huius presulis hortatu Halitgarius Camaracensis episcopus sex libellos De remediis peccatorum, et ordine uel iudiciis penitentie conscripsit. Ad quem talis eius exstat epistola.

»Reuerendissimo in Christo fratri ac filios HALITGARIO episcopo, EBO indignus episcopus, salutem.

»Non dubito tue id notum esse caritati, quanta nobis ecclesiastice discipline, quantisque nostrorum necessitatibus subditorum, et insuper mundialium oppressionibus, quibus quotidie agitamur, cura constringat.  Idcirco, ut tecum contuli, ex Patrum dictis, canonumque sententiis ad opus consacerdotum nostrorum excerpere Penitentialem minime ualui, quia animus cum diuiditur per multa, fit minor ad singula. Et hoc est quod in hac re me ualde sollicitat, quoniam ita confusa sunt iudicia penitentium in presbyterorum nostrorum opusculis, atque diuersa, et inter se discrepantia, et nullius auctoritate suffulta, ut uix propter dissonantiam possint discerni. Unde fit ut concurrentibus ad remedium penitentie, tam pro librorum confusione, quam etiam pro ingenii tarditate, nullatenus ualeant subuenire. Quapropter, carissime frater, noli teipsum nobis negare, qui semper in diuinis ardenti animo disciplinis, ac solerti cura Scripturarum meditationibus  perfectissimo otio floruisti. Arripe, queso, sine excusationis uerbo, huius sarcine pondus a me quidem tibi impositum, sed a Domino cuius onus leue est , leuigandum. Noli timere, neque formides huius operis magnitudinem: sed fidenter accede, quia aderit tibi qui dixit: Aperi os tuum, et ego adimplebo illud . Scis enim optime paruis parua sufficere, nec ad mensam magnatorum pauperum turbam posse accedere. Noli tue deuotionis nobis subtrahere scientiam; noli accensam in te sub modio ponere lucernam, sed precelso eam superpone candelabro, ut luceat omnibus, qui in domo Dei sunt fratribus tuis , et profer nobis ueluti scriba doctus  quod  accepisti a Domino. Aderit tibi huius laboris itinere illius gratia, qui duobus discipulis euntibus tertium se socium addidit in uia, et aperuit illis sensum, ut sanctas intelligerent Scripturas . Spiritus paracletus omni ueritatis doctrina et perfecta caritatis scientia tua resplendeat pectora, carissime frater. uale.«

Ad que idem talia rescribit Halitgarius.

»Domno et uenerabili Patri in Christo EBONI archiepiscopo, HALITGARIUS, minimus Christi famulus, salutem.

»Postquam, uenerande Pater, directas beatitudinis uestre accepi litteras, quibus me hortari dignati estis, ne mentis acumen inerti, torpentique otio submitterem, sed cognitioni ac meditationi quotidie  sacre Scripture me uigilanter traderem: et insuper ex sanctorum Patrum, canonumque sententiis Penitentialem in uno uolumine aggregarem, durum quidem mihi, et ualde difficile, tremendumque hoc fuit imperium, ut hanc susciperem sarcinam, quam a prudentibus cognosco relictam. Multumque renisus sum uoluntati uestre, non uelut procaciter durus, sed proprie infirmitatis admonitus. Hac etenim cura sollicitus necessarium duxi, ut aliquandiu me a scribendi temeritate suspenderem, quia sicut perpendi iniuncti operis difficultatem: ita et iniungentis auctoritati nec uolui, nec debui usquequaque resistere, certus quia imbecillitatem meam multo amplius uestra adiuuaret precipientis dignitas, quam grauaret mee ignorantie difficultas. ualete.«

Hic Ebo presul supra memoratum papam Stephanum cum Ludouico rege Remis suscepit, postquam rex idem Sclauos in Oriente positos directo deuicit, et oppressit exercitu: quando prefatus papa Stephanus, qui Leoni successerat, legatos suos ad eumdem principem destinans, intimauit ei, quod libenter eum uidere uellet in loco ubicunque ipsi placuisset. Quod audiens rex, magno repletus gaudio, iussit obuiam missos suos ire summo pontifici, et seruitia preparare. Post quos et rex ipse perrexit; obuiaueruntque sibi in campo magno Remensium, et descendit uterque ab equo suo. Et princeps prostrauit se in terram tertio ante pedes tanti pontificis; salutaueruntque se inuicem magnifice, et amplexantes se deosculati sunt pacifice, perrexeruntque ad ecclesiam,  ubi cum diu orassent, erexit se pontifex, et excelsa uoce cum choro suo fecit regi laudes regales. Postea pontifex honorauit eum magnis et multis honoribus, ac reginam pariter Hirmingardim, dein et optimates atque ministros eorum. Proximaque die Dominica, in ecclesia ante missarum solemnia, coram clero et omni populo, consecrauit et unxit eum in imperatorem, coronam mire pulchritudinis auream, pretiosissimis gemmis ornatam, quam secum detulerat, imponens super caput eius. Reginam appellauit Augustam, et coronam auream posuit super caput eius. Et quandiu mansit ibi apostolicus papa, quotidie colloquium habuere de militate sancte Dei Ecclesie. At postquam imperator  eum maximis munerauit donis, amplioribus multo quam suscepisset ab eo, dimisit eum cum legatis suis Romam reuerti, quibus precipit ubique in itinere honestum ei seruitium exhibere.

Cupiens ergo prefatus pontifex Ebo domum ecclesie sancte Dei genitricis Marie diuturna pene lapsabundam uetustate reparare, in qua etiam secundus Stephanus papa Pippino regi dudum, et Leo tertius Karolo magno imperatori apostolica reperiuntur munia contulisse, ut in epistola commemoratur imperatoris Lotharii Leoni quarto, pro causa commendationis Hincmari archiepiscopi directa , petiit a premisso imperatore Ludouico ad renouandam et amplificandam eamdem basilicam murum ciuitatis sibi concedi. Quod idem princeps  quietissima pace fruens, et imperii preclarissima potestate subnixus, nullas barbarorum metuens incursiones, nequaquam refutauit, sed benignissime ob amorem Dei, et ipsius alme genitricis honorem concessit, atque iussionis sue monimento fieri delegauit, huiusmodi super hoc sue dans preceptionis decreta.

»In nomine Domini Dei et Saluatoris nostri Iesu Christi, Ludouicus diuina ordinante prouidentia imperator Augustus. Si locis uenerabilibus ea que exinde a predecessoribus nostris, regibus uel imperatoribus, ad reipublice usus exigebantur, religiosa liberalitate in utilitatibus et necessitatibus eorumdem sanctorum locorum expendendis remittimus, et fidelium nostrorum saluberrimis pro hac eadem re suggestionibus  ac petitionibus benignum commodamus assensum maximum et anime nostre, et regi ac regno prouidemus consultum, quia nichil cernitur reipublice imminutum, quidquid ex eadem republica piis actibus, et locis religiosis, ac ecclesiarum Dei utilitatibus, seu seruorum Dei fuerit commoditati indultum. Quapropter notum esse uolumus omnibus Dei fidelibus, presentibus scilicet et futuris, precipue quoque successoribus nostris in potestatis culmine, in quo sumus, auctore Domino, constituti, ab eodem dominorum Domino deinceps constituendis: quia Ebo uenerabilis archiepiscopus Remensis Ecclesie, et reuerendissime sedis sancti Remigii, gloriosissimi pontificis, et specialis patroni nostri presul, clementie nostre innotuit, quia uetustatis  senio contrita iam dicte metropolis urbis sancta mater nostra ecclesia, in honore sancte, semperque uirginis ac genitricis Marie consecrata, existeret. In qua auctore Deo, et cooperatore [ms., cooperante] S. Remigio gens nostra Francorum, cum equiuoco nostro rege eiusdem gentis, sacri fontis baptismate ablui, ac septiformis Spiritus sancti gratia illustrari promeruit. Sed et ipse rex nobilissimus ad regiam potestatem perungi Dei clementia dignus inuentus fuit. Ubi etiam et nos diuina dignatione per manus domni Stephani Romani summi pontificis, ad nomen et potestatem imperialem coronari meruimus. Quam pro tantis beneficiis nobis ibidem a Deo collatis renouare cupientes,  et ad id exsequendum loci incommoditatem cernentes, concedimus ad hoc opus, et ad cetera queque pro seruorum Dei ibidem degentium necessitatibus edificanda, murum omnem cum portis ipsius ciuitatis, et omnem operam cum cunctis impendiis, que ex rebus et facultatibus ipsius ecclesie et episcopatus Remensis Aquis palatio nostro regio peragi et exsolui solitum fuerat, in eleemosyna uidelicet nostra, et pro remedio anime domni ac genitoris nostri, atque ceterorum predecessorum nostrorum, qui eumdem episcopatum contra salutem suam aliquandiu tenuerant, et in suos usus contra ecclesiasticas regulas, et res ac facultates ecclesie ipsius expenderant; et ob hoc minus quam debuerat utilitatis sacris locis in eodem  episcopatu constitutis exinde prouenerat. uolumus etiam, ut uassalli, et quicunque fideles nostri ex rebus eiusdem episcopatus aliquid habent, eidem operi inseruiant, sicut constitutum est a bone memorie domno et genitore nostro, et sicut decretum est a pie recordationis domno et auo nostro Pippino, decimas et non eidem ecclesie sancte ex rebus, quas exinde habent, persoluant. uias etiam publicas omnes, que circa eamdem ecclesiam uadunt, et impedimento esse possunt ad claustra, et seruorum Dei habitacula construenda, ut transferri atque immutari possint, concedimus. Et si aliquid ibi fisco nostro habetur, per hoc nostre auctoritatis preceptum perpetuo eque concedimus, ut nullus iudex, comes, aut missus, siue aliquis ex iudiciaria  potestate, ullam inde eidem sancte Dei predicte Remensi ecclesie inquietudinem, aut ullum calumnie impedimentum inferre unquam presumat, obsecrantes successores nostros, ut memores salutis sue, presentis scilicet et eterne, memores etiam beneficiorum, que nobis et genti nostre ac predecessoribus nostris in eodem sancto loco, per B. Remigium, meritis S. Marie collata sunt, sicut sua bene gesta a suis successoribus conseruari uoluerint, ita que pro amore Dei, et sancte eius genitricis ac beati protectoris nostri Remigii sepe fato sancto loco contulimus, perpetuo inuiolabiliter conseruare procurent. Et ut hec nostra concessionis auctoritas per futura tempora pleniorem in Dei nomine obtineat firmitatis uigorem, annuli nostri  impressione subtersignari decreuimus.«

Sed et quemdam fabrum seruum suum, nomine Rumaldum ad petitionem eiusdem, presulis ecclesie Remensi concessit, ut hic de talento a Domino sibi collato, iuxta uires diebus uite sue proficeret: Quam etiam cessionem apicum adnotatione et annuli sui sigillatione roborauit. Aliud quoque preceptum de uitiis publicis transmutandis ob quasdam clausuras in locis uicinis ipsius urbis faciendas, et multimoda ecclesie compendia, eidem pontifici dedit, quod et annulo suo insigniuit. Preterea de restituendis eidem sancte sedi prediis, que illi quondam fuerant ablata, una cum filio Lothario Cesare talem precepti dedit auctoritatem

 »In nomine Domini Dei et Saluatoris nostri Iesu Christi Ludouicus et Lotharius, diuina ordinante prouidentia imperatores Augusti. Si liberalitatis nostre munere locis Deo dicatis quiddam conferimus beneficii, et necessitates ecclesiasticas nostro releuamus iuuamine, id nobis et ad mortalem uitam temporaliter transigendam, et ad eternam feliciter obtinendam profuturum liquido credimus. Idcirco notum fieri uolumus omnibus fidelibus nostris, presentibus scilicet et futuris, quod sanctam Remensem ecclesiam, in qua predecessores nostri reges uidelicet Francorum fidem et sacri baptismatis gratiam perceperunt, in qua et nos per impositionem manus domni Stephani pape imperialia sumpsimus insignia ob reuerentiam fidei Christiane,  et ob anime nostre salutem, ab imo construi fecimus, eamque in honorem Domini nostri Iesu Christi Saluatoris mundi, simul et in honorem eiusdem sancte et intemerate genitricis Marie consecrari decreuimus. Itaque diuina inspiratione compuncti, et celestis patrie amore succensi, quedam predia, que eidem sancte sedi quondam ablata fuerant deuota mente restitui iussimus, id est, in suburbanis ipsius sancte ecclesie titulum S. Sixti, necnon et titulum S. Martini, cum appendiciis eorum. Exterius etiam in eadem parochia, in castro uonzensi titulum baptismalem, et titulum in eadem parochia S. Ioannis similiter baptismalem, suis cum appendiciis, et Bretiniacum: uillam quoque Sparnacum cum appendiciis suis, et in uilla que uocatur Lucida [Lude], necnon  et in Prouiliaco [Prouilly] in eodem pago Remensi. In pago uero Dulcomensi uillam, que uocatur Cauera [i, Canera], necnon et in uilla que dicitur uerna in pago uertudense. uel si forte deinceps de rebus predicte sancte ecclesie temporibus nostris adhuc superaddendum decreuimus, statuimus, per hoc nostre auctoritatis preceptum, ut non tantum de istis restitutis, sed etiam restituendis, quidquid de ipsis uel in ipsis rectores et ministri prememorate ecclesie elegerint, ita debeant perpetualiter possidere, atque ordinare, uel etiam facere, proutcunque sibi propensius uoluerint, ut absque ullius iniusta contradictione ordinent atque disponant, et faciant quidquid utilitati predicte ecclesie congruere et conuenire prospexerint. Et ut hec nostre auctoritatis  confirmatio presentibus futurisque temporibus firmiorem in omnibus semper obtineat uigorem, manibus propriis subterfirmauimus, et annuli nostri impressione signari iussimus.«

Obtinuit etiam idem presul ab eodem imperatore Ludouico Remensi ecclesie, secundum antiqua exemplaria priscorum regum immunitatis preceptum. Aliud quoque preceptum de ponte Bansionensi, et teloneis, uel exactionibus publicis; item, aliud de chartis concrematis secundum auctoritatem imperatoris Karoli; item, a Pippino Aquitanorum rege preceptum immunitatis de rebus Remensis ecclesie in pago Auernico sitis. De uilla uero Sparnaco semotim quoque preceptum Ludouici, atque  separatim postea preceptum Lotharii filii eius reperitur accepisse. Hic presul Ebo cum consilio Ludouici imperatoris, et auctoritate Paschalis Romani pontificis predicandi gratia ad terminos usque Danorum accessit, ac multos ex eis ad fidem uenientes baptizauit.

Orta denique simultate inter patrem et filium Ludouicum, scilicet imperatorem, et Lotharium partibus filii fauit, et cum ceteris episcopis corripuit imperatorem Ludouicum pro quibusdam erratis, que ei obiiciebantur, quando filii sui comprehenderunt eum, et Lotharius adduxit secum patrem ad Compendium  palatium, ubi eum afflixit cum episcopis et ceteris nonnullis optimatibus [ms. i, primatibus], qui iusserunt ut in monasterium  iret, et esset ibi cunctis diebus uite sue. Quod ille renuens, non consensit uoluntati eorum. Tunc omnes episcopi qui aderant, molesti ei fuisse narrantur, et improperantes illi peccata sua, abstulerunt ei gladium a femore suo, induentes eum cilicio.

Dum frequenter igitur Ebo presul in palatio tunc moraretur, huiusmodi de eo in monasterio sancti Remigii uisio reuelata est. Erat ibi monachus quidam, nomine Raduinus, genere Longobardus, qui abbas quondam exstiterat monasterii quod in monte Bardonis in Italia beatissimi Remigii celebri pollet memoria. Moderamni Redonensis episcopi studio dedicata. In quo monasterio, dum prefatus Raduinus monachice professionis gereret officia, ductus amore meritorum beati Remigii, sepulcri  eiusdem limina petiit. Qui cum fratribus eiusdem loci uitam ducens religiosam, digne sese ad celestem satagebat preparare militiam. Quadam uero die, sacre scilicet assumptionis sancte Dei Genitricis, post exactum matutine solemnitatis officium, reliquis fratribus quietem petentibus, ille precis gratia solus remansit in choro, custodibus ecclesie quiescentibus. At ubi psalmorum continuatione fatigatus, irruenti cepit soporari somno, uidit a loco sepulcri sancti pontificis [sc. Remigii] procedere beatissimam Dei Genitricem nimio lumine coruscantem, cuius herebant lateribus euangelista Ioannes, et ipse sacer Remigius; sicque se uisi sunt compositis adire gradibus. Superposita uero manu uirgo gloriosa leniter eius capiti: Quid hic, inquit, agis,  frater Raduine? quo mox pedes illius osculari procumbente, adiecit: Ubi modo degit Ebo Remensis archiepiscopus? Quo respondente: palatina iussu regis exsequitur negotia. Et cur, inquit, tam sedulo palatii terit limina? prorsus hinc nequaquam maiore ditabitur sanctitatis efficacia. ueniet enim, ueniet celerrime tempus, quando non prosperabitur in talibus. Quem nichil ad hec audentem respondere, tali prosequens affatur allocutione: Que uestrorum uersatur apud homines regum disceptatio? Tunc eo respondente: Domine Genitrix Saluatoris mundi, tue melius nouit hoc sanctitatis incorruptio, ait, quid tante malo cupiditatis illecti uana nunc grassantur audacia. Illud enim tunc aderat tempus,  quando filiorum suorum contumeliis agebatur imperator Ludouicus. En, inquit, huic  auctoritas est, a Christo tradita, Francorum perseueranter imperii. Equidem sicut hanc gentem sua doctrina percepit ab infidelitate gratiam conuertendi, sic etiam donum semper inuiolabile possidet eis regem uel imperatorem constituendi. Que beatissima Dei Genitrice dicente, frater prememoratus euigilauit repente.



CAPUT XX. De Ebonis depositione.

Itaque postquam Ludouicus ab equiuoco filio suo restitutus est in regnum et honorem suum, Ebo propter huiuscemodi factum depositus est ab episcopatu, pro infidelitate imperatoris. Pro qua re ipse  iam Iesse Ambianensium presulem dudum deposuisse traditur, sed nunc eum reuocasse fertur in gradum priorem.

De Ebonis autem depositione, requirente postmodum papa Nicolao ab episcopis Gallie, maximeque Belgice prouincie, hec inter alia in responsis accepit. Quod Ebo Remorum episcopus accepta a Lothario pro patris proditione abbatia sancti uedasti, falsarum obiectionum incentor exstiterit, et daliter criminatum eumdem imperatorem idem Ebo a suis complicibus a liminibus ecclesie proiectum, ac publice penitentie mancipatum, custodiri fecerit , usque dum in anno incarnationis Dominice octingentesimo tricesimo quarto, Lotharius territus conuentu fratrum suorum, ac plurimorum  fidelium patris imperatoris, fuga lapsus patrem suum adhuc ab ingressu ecclesie sequestratum dimisit. Cum quo inter alios etiam quidam episcopi, fautores ipsius in aduersitate patris sui, relictis contra sacras regulas sedibus suis perrexerunt, Iesse uidelicet Ambianensis, et Hereboldus Antisiodorensis, Agobardus Lugdunensis, et Bartholomeus Narbonensis episcopus, et abscedente illo, qui adfuerunt episcopi imperatorem in ecclesia sancti Dionysii reconciliauerunt, et ecclesiastice communioni restituerunt. Quod Ebo audiens, quibusdam familiaribus suis plenitudinem suorum delegauit hominum, et certum eis placitum dedit, ubi et quando iterum ad eum uenirent. Adiicitur etiam quod Ebo plurima, que de facultatibus ecclesiasticis ferre tunc in  argento et auro potuit, secum assumens, cum quibusdam Normannis, qui iter et portus maris ac fluminum mare influentium notos habebant, cum paucis quoque aliis domesticis suis, nullo impetente uel persequente, noctu Remis aufugit, et non solum parochiam suam, uerum et Belgicam regionem deseruit, et iter ad Normannos, quibus a Paschali papa [Paschal. I], necnon ab Eugenio [Eug. II] successore ipsius, sicut epistolis eorumdem presulum ad ipsum pro hac re datis edocemur, fuerat predicator destinatus, arripuit. Quod manifestantibus eis, cum quibus hoc consilium iniit, imperatorem latere non potuit. Quapropter imperator eum per episcopos, Rothadum scilicet Suessonicam, et  Erchenradum [al., Arkenr] Parisiorum episcopum, reuocari fecit, et in monasterio sancti Bonifacii, ei, et clericis ac laicis qui cum eo erant, necessaria ministrari, et synodum exspectare precepit. Sed et Hildemannus Beluacensis episcopus insimulatus, quod sicut prefati episcopi, fugam ad Lotharium moliretur, in monasterio sancti uedasti detentus, synodum exspectauit. Ad quam anno Incarnationis Dominice 835 uenientes, omnes episcopi qui conuenerant singillatim libellos de restitutione imperatoris communi consilio atque consensu ediderunt, et propriis manibus subscripserunt. Cum quibus et Ebo  libellum manu sua cum additamento archiepiscopi scriptum edidit. In quo libello professus est, quidquid  in ipsius imperatoris dehonoratione gestum fuerat, iniuste factum fuisse. Item post pauca: et post datos libellos, uenientes episcopi cum imperatore, et quamplurimis eius fidelibus, ac regni primoribus, in urbem Metensium, in basilica beati Stephani, publice a Drogone episcopo relecta sunt, que de restitutione imperatoris omnium unanimitate inuenta fuere. Post hanc annuntiationem, Ebo Remorum episcopus, qui eiusdem factionis uelut signifer fuerat, conscendens eumdem locum ubi Drogo steterat, coram omnibus professus est eumdem Augustum iniuste depositum, et omnia que aduersus eum patrata fuerant, inique, et contra totius auctoritatis tramitem fuisse machinata, merito iusteque proprio imperii solio reformatum. Et sic omnibus laudes  Deo canentibus, et que tunc ibidem fuerant agenda peractis, ad Theodonis uille  palatium regressi sunt, ibique Hildemannus in synodo presens se a calumnia sibi impacta regulariter exuens, satisfecit synodo, et per eam imperatori. Ebo uero in eadem synodo presens ab imperatore presente accusatus est, quod eum falso fuerat criminatus, et eisdem falsis criminibus appetitum a regno deiecerat, armisque ab eo ablatis, nec confessum, nec conuictum, contra regulas ecclesiasticas ab ecclesie aditu ac Christianorum societate eliminauerat, sicut et idem scripto subscriptione sua roborato, et uerbis coram omnibus professus fuerat. Et cum essent alia etiam crimina, de quibus post hanc accusationem, accusandus erat, et de quibus  apud imperatorem iam antea fuerat accusatus, et non canonice purgatus, sicut et epistola episcoporum ad Sergium papam demonstrat, et pro quibusdam eorum exstiterat a consilio imperatoris eiectus, que patefacta ueritate negare non ualebat, petiit secessum, ut sine presentia imperatoris liceret ei in synodo episcoporum suam agere causam. Quod obtinens, conuocauit ad se quosdam episcopos, et nullo cogente, sed propria sponte, secundum eorum consilium sequentium Africanum concilium, ut parceretur ipsius uerecundie, ac propter ecclesie opprobrium et insolentem insultationem secularium, ne dignitas sacerdotalis pollueretur, si publice de his, de quibus impetitus et adhuc impetendus erat,  confessus aut conuictus foret, libellum sue depositionis dictauit, et scribi coram se fecit, et propria manu subscripsit, secundum traditionem ecclesiasticam, eumdemque libellum proprie ac uiue uocis confessione attestatum in abdicationem sui, nullo ab eo querente uel exigente, synodo ultro porrexit. Et sicut uideri tunc ab his qui interfuerunt, potuit, sacerdotio se sponte submouit, querens remedium penitendi, sicut in eodem professionis ac subscriptionis sue libello continetur hoc modo.

»Ego Ebo indignus episcopus, recognoscens fragilitatem meam, et pondera peccatorum meorum, testes confessores meos, Aiulfum uidelicet archiepiscopum, et Badaradum episcopum, necnon et  Modoinum episcopum, constitui mihi iudices delictorum meorum, et puram ipsis confessionem dedi, querens remedium penitendi, et salutem anime mee, ut recederem ab officio et ministerio pontificali, quo me recognosco esse indignum, et alienum me reddens pro reatibus meis, in quibus peccasse secreto ipsis confessus sum. Eo scilicet modo, ut ipsi sint testes alii [ms. alio] succedendi et consecrandi in loco meo, qui digne preesse et prodesse possit ecclesie, cui hactenus indignus prefui. Et, ut inde ultra nullam repetitionem, aut interpellationem auctoritate canonica facere ualeam, manu propria mea subscribens firmaui. Ebo quondam episcopus subscripsi. +«

Et ut omnia secundum leges quibus moderatur  Ecclesia, in synodo legaliter adimpleret, simul cum eis, quos secundum Africe prouincie canones  legerat sibi iudices, dicente Apostolo: Aduersus presbyterum accusationem noli recipere, nisi sub duobus uel tribus testibus , ut in ore duorum uel trium testium constaret etiam sue accusationis, et ut alius se sacerdotio defuncto ei succederet, testificationis uerbum , asciuit et alios tres episcopos, ueritatis de sua accusatione, et testificatione conscios in testimonium sue professionis, Theodericum scilicet episcopum, et Achardum episcopum dieceseos sue, et Nothonem archiepiscopum. Et sic ipse professus, et sex episcopis sue professioni attestantibus, ut prediximus, libellum synodo porrexit, cunctique episcopi, qui synodo  interfuerunt, singilatim ac uiritim dixerunt illi: Secundum tuam professionem et subscriptionem cessa a ministerio. Et coram omnibus hanc notitiam cum prescripto libello temporibus futuris conseruandam, Ionas episcopus Helie notario  pro omnibus dictauit; et idem Helias hec que sequuntur conscripsit: »Acta est hec Ebonis professio, eiusque proprie manus subscriptione roborata in conuentu synodali generaliter habito apud Theodonis uillam, anno incarnationis Domini nostri Iesu Christi octingentesimo tricesimo quinto, anno  etiam 21 imperii gloriosi Cesaris Ludouici.« Item post aliquanta: Libellum sibi ab Ebone porrectum post damnationem eius synodus Fulconi presbytero, qui eidem Eboni in episcopii Remensis susceptione successerat, cum synodali notitia dedit, quique in Remensis Ecclesie scrinio conseruatur, cuius exemplar sancte memorie pape Leoni directum didicimus, etc.

Igitur Ebo post hanc depositionem suam in Cisalpinis fertur regionibus conuersatus usque ad obitum Ludouici imperatoris, qui contigit anno Dominice incarnationis 840. Quo imperatore defuncto Lotharius ab Italia in Franciam uenit, cui Ebo ad Wormaciam ciuitatem occurrit, eique Lotharius post aliquot dies sedem, et diecesim Remensem per  edictum imperiale restituit. Cuius edicti hoc habetur exemplar:

»In nomine Domini nostri Iesu Christi, Dei eterni, Lotharius diuina ordinante prouidentia imperator Augustus. Quia confessio delictorum non minus in aduersis necessaria est, quam in prosperis, et cor contritum et humiliatum Deus non despicit , gaudium etiam esse angelorum in celo super uno peccatore penitentiam agente  non dubitamus, nos mortales in terris eos nequaquam despicimus, pro quibus gaudere angelos in celo diuino testimonio non ignoramus. Accusantes et reprehendentes in excessibus semetipsos diuina nos benignitas non condemnare, sed recreare docuit, qui meretricem non solum a legali damnatione eripuit  , uerum etiam publicanum humiliatum et accusantem se non condemnauit, sed magis iustificando exaltauit . Qui non dixit, omnis qui se humiliat condemnabitur, sed exaltabitur . Potestatem ergo, quam pro causa nostra raptus perdidisti, repetentibus Ecclesie tue filiis, presentibus quoque astantibus, ac decernentibus presulibus, sedem ac diecesim Remensis urbis tibi, Ebo, restituimus, ut pristino sancte largitatis apostolice pallio indutus concordiam atque gratiam diuini officii nobiscum, humili satisfactione expleta, solemni nostra a largitate recipiendo, exerceas. Drogo episcopus assensi, Otgarius archiepiscopus, Hecti archiepiscopus,  Amaluuinus archiepiscopus, Audax archiepiscopus, Ioseph episcopus, Adalulfus episcopus, Dauid episcopus, Rodingus episcopus, Giselbertus episcopus, Flotharius ep., Badaradus episcopus, Hagano episcopus, Hartgarius episc., Ado episcopus, Samuel episcopus, Rambertus episcopus, Haiminus episcopus, Ratoldus presbyter uocatus episcopus, Amalricus uocatus episcopus, cum ceteris pluribus presbyteris ac diaconibus publice assistentibus. Actum in Engilenheim palatio publico, in mense Iunio, uIII Kal. Iulii, regnante et imperante domno Lothario Cesare, anno reuersionis eius 1, successor factus patris in Francia, indictione 3.« Cui restitutioni prefata, que Suessionis habita est, contradixit synodus, asserens quod damnatus a se atque a 34 episcopis, a minori  numero restitui non preualuit. Quod edictum regis Ebo secum detulit, et apud episcopos et plures illud diuerse professionis et ordinis, dimulgauit [i, diuulgauit], et in ecclesia Remensi publice recitari fecit. Et ita eo tempore quo Lotharius Karolum a regno expulit, et ultra Sequanam fugauit, Ebo sedem Remensem, post sex annos sue depositionis recepit, et episcopale ministerium agere cepit: sicque ordinationes [ms., ordinationem] celebrans quosdam clericos ordinauit, et per totum circiter annum hoc episcopium tenuit, donec Karolus resumptis uiribus in Belgicam reuersus est. Quod audiens Ebo, relicta sede Remensi, ad Lotharium profectus est, et in eius familiaribus mansit obsequiis, donec una cum Drogone Metensium presule Romam petiit, ubi a Sergio   papa reconciliari, ac pallium sibi tribui postulauit. Cui idem papa, communione tantum concessa, dare pallium renuit.

At Ebo Roma reuersus, abbatiam sancti Columbani in Italia dono imperatoris Lotharii possedit, donec legationem in Greciam ab eodem imperatore sibi commissam exsequi detrectauit. Quocirca rebus sibi ab imperatore que date fuerant ablatis, ad Ludouicum regem Germanie demigrauit. A quo in regione Saxonie quoddam episcopium promeruit, ubi et episcopi deinceps perfunctus est ministerio.



LIBER TERTIUS.



CAPUT PRIMUM. De electione uel ordinatione Hincmari.


Anno denique Dominice incarnationis 845, Karolus  synodum episcoporum regni sui apud Bellouagum ciuitatem Remensis prouincie conuocauit. Ubi inter cetera Ecclesie regnique negotia, de Remensis ecclesie desolatione, que Fulcone presbytero illam diu tenente, et Nothone in ea sibi succedente, tanto uacare pastore uidebatur tempore, cum eisdem episcopis cepit tractare. Qui sicuti uiderant  uel audierant, depositionem narrantes Ebonis, et auctoritatem sanctorum Patrum super huiusmodi negotiis ad memoriam reuocantes, cogente necessitate atque suadente auctoritate, communi decreuere consensu, quo tandem post decennium depositionis Ebonis in ecclesia eadem ordinaretur episcopus. Igitur a clero et a plebe ipsius metropolis, necnon ab episcopis eiusdem prouincie, archiepiscopo Sennensis Ecclesie Wenilone atque Ercamrado Parisiosorum episcopo annuente, cum consensu abbatis sui  et fratrum monasterii sancti Dionysii, in quo degebat, fauente quoque Karolo rege, Hincmarus electus est. Sicque decreto peracto eligentiumque manibus roluotato, Ecclesie Remensis ordinatur episcopus. Is siquidem Hincmarus, a pueritia in monasterio sancti Dionysii, sub Hilduino abbate monasteriali religione nutritus et studiis litterarum imbutus, indeque pro sui tam generis quam sensus nobilitate, in palatium Ludouici imperatoris deductus, et familiarem ipsius notitiam adeptus fuerat; ibique, prout potuit, cum imperatore et prefato abbate sub episcoporum auctoritate laborauit, ut ordo monasticus in predicto monasterio, quorumdam uoluptuosa factione diu delapsus, restauraretur. Et ut opere quoque adimpleret quod sermone suadebat, etiam  ipse religiose conuersationi cum aliis se subdidit, castigans corpus suum, et spiritali subiiciens seruituti. Processu uero temporis, cum prememoratus Hilduinus abbas imperatoris Ludouici archicapellanus, offensam ipsius Augusti adeo cum aliis regni primoribus incurrisset, ut ablatis sibi abbatiis, in Saxoniam fuerit exsilio relegatus, iste per licentiam proprii episcopi cum benedictione fratrum illum secutur est in exsilium. Cui pro familiaritatis propiore [al., priore] notitia, tantam Dominus apud imperatorem, proceresque contulit gratiam, ut studere pro suo nutritore quiuerit, donec ab exsilio reuocatus duarum fuerit abbatiarum prelationi restitutus. Deinde quando Gregorius  papa in Gallie uenit regiones, et regnum Francorum a prefato  defecit imperatore, uoluit eum prememoratus abbas suus in obsequium suum contra fidelitatem imperatoris ducere; quod nequaquam potuit ab eo exigere. Restituto postea imperatore, prout potuit abbati suo prodesse studuit. Sicque deinceps in monasterio sine querela custos sacrorum pignorum, ecclesieque sanctorum martyrum conuersatus exstiterat, donec regiis ascitus obsequiis regimen monasteriis sancte Dei genitricis Marie, et sancti Germani regali et episcopali, atque abbatis sui Ludouici diaconi iussione suscepit; rerum quoque ac mancipiorum possessionem quamdam regia liberalitate percepit, quam consecratus iam presul monasterio sancti Dionysii, ubi Christo militauerat, per testamenti paginam tradidit.



CAPUT II. De reparatione iudicii pro Ebonis depositione.


Emenso denique anno post ipsius Hincmari ordinationem, Lotharius imperator pro contentione regni quam erga fratrem suum Karolum habebat, cuius obsequiis idem presul fideliter adherebat, contra eum commotus, epistolas a Sergio  papa exegit pro reparando iudicio de Ebonis depositione. Unde idem papa litteras Karolo regi mittens, precepit ut Guntboldum Rothomagensem episcopum cum ceteris episcopis regni sui, quos ipse Guntboldus ad hoc sibi eligeret, legatis eius obuiam Treueris ad hanc discutiendam querelam diligeret, et Hincmarum episcopum ad ipsam synodum uenire  faceret. Ipse quoque Guntboldo litteris mandauit ut cum post diem sancte Domini resurrectionis missos suos in seruitium imperatoris mitteret, ipse cum episcopis predictum locum, hanc causam diffiniturus, adiret. Sed et ipsi Hincmaro litteras misit ut ad idem ueniret concilium. Legatis itaque Sergii pape iuxta condictum non uenientibus, Guntboldus, annuente [i, annitente] rege Karolo, cum episcopis synodum conduxit, ad quam Ebonem per litteras et legatos ex auctoritate predicti pape conuocauit. Quo tamen Ebo neque uenisse, neque uicariam pro se personam, uel litteras canonicas misisse traditur. Guntboldus tamen et ceteri episcopi, qui apud Parisios tunc conuenerant , Wenilo scilicet Ecclesie Senonice metropolitanus cum diecesanis  suis, Lantrannus [al., Lanfrannus] Turonensis cum suffraganeis suis, et specialiter Hincmarus cum omnibus Remensis dieceseos cepiscopis, litteras suas ad eum miserunt, et diecesim Remensem interdicentes, ut non haberet deinceps licentia ex ea quempiam sollicitare, nec scripto, nec uerbo, nec misso aliquo, donec secundum iussionem Sergii pape ipsis occurreret, et iuxta canonica et apostolica statuta definitionis sententiam ab ipsis coram generali conuentu perciperet. Sed ille ad nullam synodum, uel ad sedem apostolicam, uocem postea reclamationis uel repetitionis de sede Remensi, aut de ordine suo emisit. Qui etiam (postquam res gestas Leoni  per quinque circiter annorum curricula superuixisse fertur in corpore, usque ad annum uidelicet incarnationis Dominice octingentesimum quinquagesimum primum.



CAPUT III. De uisione eiusdem Bernoldi.

De quo postmodum talis ostensa est reuelatio cuidam homini Remensis parochie, nomine Bernoldo, qui depressus infirmitate, pene usque ad mortem peruenit, ita ut per quatuor dies nec cibum nec potum capere, nec loqui ualeret. Quarto uero die hora nona, uelut exanimis iacuit, adeo ut non posset in eo sentiri halitum remansisse, nisi per uices, dum  quis manum misisset ad os eius, uel super pectus illius, uix sentiebat in eo adhuc spiritum esse. Rubor illi tamen in facie magnus uidebatur, et sic iacuit usque ad mediam noctem. Tunc uiriliter oculos aperiens, et affatus uxorem suam atque circumstantes, iussit ut quantocius currerent, et presbyterum suum uelociter ad se uenire rogarent. Accito autem presbytero, antequam intraret ille domum, dixit infirmus ut apponerent sellam, quia presbyter iam domum intraturus esset. Illo uero ingresso postquam orationem pro eo fudit, dixit ei ut sederet iuxta eum, et attenderet que dicturus erat, ut si ipse superstes illi non potuisset annuntiare, saltem presbyter ea nuntiaret. Tunc ergo cepit uehementer  flere, et cum singultibus dixit: Ductus de isto seculo ad aliud ueni ad quemdam locum, inueni episcopos quadraginta et unum, inter quos cognoui Ebonem, Pardulum et Aeneam pannosos, et denigratos, squalentesque sicut et alios, ac si ustulati fuissent, et per uices nimio frigore horribiliter cum fletu, ac stridore dentium tremulantes; per uices autem calore nimio estuantes. Et Ebo episcopus me uocauit ex nomine, dicens: Quia tibi dabitur licentia redeundi ad corpus, precamur te ego et isti confratres nostri, ut adiuues nos. Et ego respondi: Quomodo uos possum adiuuare? Qui ait: uade ad homines nostros clericos et laicos, quibus benefecimus, et dic illis ut pro nobis faciant eleemosynas, et orationes, et impetrent pro nobis offerri sacras  oblationes. Et ego dixi quia nescirem ubi homines illorum essent. Ille uero ait: Nos dabimus tibi ductorem, qui te ad illos ducat. Et dederunt mihi ductorem quemdam, qui me precessit et duxit ad quoddam palatium magnum, ubi multitudo erat hominum eorumdem episcoporum, qui de ipsis episcopis inter se loquebantur. Quibus suggessi quod mihi fuerat iussum ex parte episcoporum. Inde cum ductore meo reuersus, ad locum redii ubi erant ipsi episcopi, et quasi iam facta fuissent pro ipsis ea que postulauerant, inueni eos facie iocundos, ac si a nouo rasos et balneatos, albis uestitos, et stolis amictos atque sandaliis calceatos. Et dixit mihi prefatus Ebo presul: uides quantum nos adiuuit tua legatio. Usque modo nimis durum custodem et  custodiam grauem habuimus sicut uidisti, modo uero habemus domnum Ambrosium custodem, et leuem [i, lenem] custodiam: et cetera que uisa atque relata ab eodem Hincmarus episcopus descripsit.



CAPUT Iu De restitutione rerum ecclesiasticarum a Karolo rege peracta.

Ordinato denique, ceu premissum est, Hincmaro Ecclesie Remensis archiepiscopo, rex Karolus res quas ex eodem episcopio suis palatinis usurpare concesserat, ipsi sancte reddidit ecclesie. Pro qua restitutione talem precepti sui dedit auctoritatem:

»In nomine sancte et indiuidue Trinitatis, Karolus Dei gratia rex. Si ea, que a predecessoribus nostris uel fidelium deuotione bene tradita, statuta  ac confirmata sunt, nostris oraculis roboramus; si etiam illa que quacunque necessitate corrupta sunt regia nostra auctoritate corrigimus et in melius commutamus, saluti nostre consulimus et regium ministerium susceptum a Domino exercemus. Proinde nouerit omnium fidelium Dei ac nostrorum solertia quia res ex episcopatu Remensi, quas magna necessitate et per omnia inuiti, dum a pastore sedes illa sancta uacaret, fidelibus nostris ad tempus, unde quoddam temporale solatium a nostro haberent seruitio, commendauimus, electo et ordinato munere sancti Spiritus, per Dei et nostram dispositionem, in eadem sancta sede Hincmaro archiepiscopo, hoc nostre auctoritatis precepto cum  integritate quidquid exinde nos fidelibus nostris beneficiauimus, presentaliter restituimus, tum Sparnacum et Iuliacum, uel quidquid ex eodem episcopatu Richuinus habuit, uel quidquid exinde Odo comes habuit: quam et uillam Culmiciacum, cum capella quam Rabanus presbyter babuit; seu et illa, que Pardulus, necnon et Adalgardis [c. i, Algardis] abbatissa, siue Rotbertus atque Amalbertus clericus, uel Altmarus, seu Ioannes medicus, siue item Rabanus, atque pusillus Pumilio, Ratboldus [ms., Ratholdus] quoque, Goderamnus, et Herenboldus, uel Donatus, seu Gilbuinus habuerunt; siue etiam illa omnia, que tam clerici quam laici, qui in nostra dominatione aliquandiu fuerant, quosque iam dicto episcopo commendauimus, habebant. Et  ut in calce omnia concludamus, quidquid ex eodem episcopatu, quando de manu Fulconis illum recepimus, alicui prestito beneficio concessimus, per hanc nostre confirmationis auctoritatem, inspecto coram cetu fidelium nostrorum, tam ecclesiastici quam laicalis ordinis testamento sancti Remigii, presentialiter case sancte Marie, et sancti Remigii, atque Hincmaro archiepiscopo cum omni integritate reddimus uel restituimus, ut absque ulla refragatione, cassatis quibuscunque aliis conscriptionibus, easdem res per hanc nostram auctoritatem recipiat; ut sicut res ecclesie disponende sunt ad utilitatem ipsius Ecclesie Dei, tam ipse quam successores ipsius disponant. Quam auctoritatem  ut per uentura tempora certior habeatur, et contra emulos ipsius sancte ecclesie sui notitia ualeat, manu nostra subterfirmauimus, et annuli nostri impressione roborari decreuimus. Data Kalendis Octotobris anno 6 regnante Karolo gloriosissimo rege, indictione 8. Actum in pago Andegauensi, in uilla Auegio.«

De ceteris quoque rebus, que tunc reddite non fuerunt, huiusmodi postmodum inuenitur dedisse [ms., edidisse] preceptum:

»In nomine sancte et indiuidue Trinitatis, Karolus gratia Dei rex: omnibus comitibus, abbatibus, abbatissis,  missis, uassallis, et cunctis sancte Dei Ecclesie fidelibus ac nostris, presentibus scilicet et futuris, notum esse uolumus, quia Hincmarus sancte ecclesie Remorum religiosus, nobisque ualde dilectus ac uenerabilis pontifex, accedens ad celsitudinis nostre magnitudinem, innotuit mansuetudini nostre, quod ex rebus sancte Dei genitricis Marie, et sancti ac pretiosi confessoris Christi Remigii, que per parentum antecessorum uidelicet nostrorum regum dationem, siue per rectorum eiusdem ecclesie imprudentiam, uel concessionem, uel etiam quorumcunque maliuolorum machinationem ab eadem sancta ecclesia abstracte esse cernuntur, none et decime, ad eamdem predictam ecclesiam  nimime, sicut rectum est, persoluantur. Unde magnificentie nostre petiit dignitatem, ut nostre auctoritatis preceptum ob Dei et sancte ipsius Genitricis, siue pretiosi patroni nostri Remigii amorem ei fieri iuberemus. Cuius nobis amabilibus et necessariis petitionibus acquiescentes, et libere placideque obsequentes, hoc nostre magne auctoritatis preceptum ei fieri iussimus. Per quod precipientes expresse iubemus, ut quisquis fidelium Dei omni potentis, nostrorumque, ex eisdem sancte Dei genitricis Marie, uel sancti confessoris Christi Remigii, Remorum ecclesie rebus, siue episcopatus religiosissimi et dilectissimi nobis Hincmari uenerabilis archiepiscopi, aliquid habere dignoscitur, siue per largitionis nostre concessionem, siue per quorumcunque  supramemoratorum affectationem, uel machinationem, seu etiam et deprecationem, aliquid tenore aliquo ex predictis rebus tenere uel possidere cernitur, nonam et decimam in missorum nostrorum presentia, misso ecclesie sancte Marie, uel sancti Remigii Remorum, siue Hincmari uenerabilis archiepiscopi reuadiet, et annis singulis ad eamdem prefatam et memoratam ecclesiam persoluere, absque ullius occasionis contradictione cum omni uigilantia studeat. Quicunque uero contra hanc nostre auctoritatis preceptionem de hoc fieri presumpserit, sciat secundum digne memorie aui, et pie recordationis genitoris nostri capitula se emendaturum, et ipsas easdem res absque alicuius intercessionis impetratione amissurum . Et ut hec nostre preceptionis auctoritas inuiolabilem obtineat firmitatis uigorem, et ab omnibus fidelibus sancte Dei Ecclesie et nostris, presentibus scilicet et futuris, uerius, certiusque credatur, eam annulo nostro subter sigillari iussimus. Data Iu Nonas Septembris, anno 8, indictione 10, regnante Karolo gloriosissimo rege. Actum in monasterio sancti Quintini.«

Immunitatis etiam secundum antecessorum suorum regum exemplaria eidem sancte sedi suam contulit auctoritatem. Cessionem quoque genitoris sui Ludouici de exactione regia , uel operariis ac muro ciuitatis ob restaurationem ipsius sancte Dei ecclesie delegata, huiusmodi confirmauit auctoritate:

 »In nomine sancte et indiuidue Trinitatis, Karolus gratia Dei rex. Si petitionibus fidelium nostrorum, maxime Domini sacerdotum, precipue in his, que ecclesiasticis utilitatibus possunt prebere consultum, benignum commodamus assensum, nobis id ad eterne remunerationis credimus prouenire augmentum. Proinde nouerit omnium fidelium Dei ac nostrorum, presentium scilicet et futurorum industria, quia uir uenerabilis Hincmarus Remensis urbis archiepiscopus obtulit serenitatis nostre obtutibus preceptum pie memorie domni ac genitoris nostri Ludouici imperatoris, quod in eleemosyne sue augmento ecclesie S. Marie atque sancti Remigii fieri decreuit, de opere et operariis, atque  omni exactione, que tempore aui nostri domni Karoli imperatoris ex eadem casa Dei exigebantur ad palatium, quod uocatur Aquisgrani, ut in edificatione et restauratione ipsius ecclesie Dei, per futura tempora usque ad finem seculi, ad utilitatem sepe dicte sancte ecclesie in eleemosyna illius proficerent, et nec ad eumdem locum, uel ad alium quemlibet ipse redhibitiones, uel impense ullo unquam tempore exigerentur, sed remissa indulgentia illius in eodem loco proficerent. Cuius bene gesta rata iudicantes, per hoc nostre auctoritatis preceptum decernimus, ut quidquid de exactione, uel operariis predicte constitutionis supra scriptus domnus et genitor noster, seu et de muro ciuitatis ipsius, uel uiis ad utilitates claustri canonicorum  proficientibus in suo precepto concessit; hoc totum perpetua nostra indulgentia uel concessione, seu auctoritate concessum, uel confirmatum maneat in perpetuum. Et ut hec nostre confirmationis uel concessionis auctoritas per futura tempora certior cognoscatur, et permaneat inconuulsa, eam manu nostra subterfirmauimus, et de annulo nostro eam sigillari precepimus. Data uI Kalendas Iunias, anno 10 regnante Karolo glorioso rege, indictione 13. Actum uermerie in palatio regio, in Dei nomine feliciter. Amen.«



CAPUT u. De reparatione Remensis ecclesie ab ipso Hincmaro patrata.

Huiusmodi regie benignitatis functus auctoritatibus  et in episcopali sede confirmatus, prefatus Hincmarus archiepiscopus, templum beate Dei genitricis Marie, quod a fundamentis Ebo renouare ceperat, iste pace gratiaque fruens regia, preclari consummauit decoris eminentia. Insuper et aram sancte Dei genitricis auro uestiuit, ac lapidibus pretiosis ornauit. His quoque uersibus titulauit:

Hanc aram Domini Genitricis honore dicatam
Cultor ubique suus  decorauit episcopus Hincmar.
Muneribus sacris, functus hac sede sacerdos.
Iam bene completis centenis octies annis,
Quadraginta simul quinto uoluente sub ipsis.
Cum iuuenis Karolus regeret diademata regni,
Hunc sibi pastorem poscentibus urbis alumnis.
Et ad imaginem Dei Genitricis in ipso altari.

uirgo Maria tenet hominem, regemque, Deumque
uisceribus propriis natum de Flamine sancto.

 Tecta templi plumbeis cooperuit tabulis, ipsumque templum pictis decorauit cameris, fenestris etiam illustrauit uitreis, pauimentis quoque strauit marmorcis. Crucem eminentiorem gemmis, auroque cooperuit. Alias etiam cruces tam auro quam argento parauit. Calicem maiorem cum patena, sumptorioque fecit ex auro, lapidumque pretiosorum illustrauit nitore. Qui calix postea pro redemptione ac salute patrie Nortmannis datus est; patena adhuc reseruatur ibidem. Libellum quoque de ortu sancte Dei genitricis Marie, sed et sermonem beati Hieronymi de ipsius Domine assumptione scribi fecit, et tabulis eburneis, auroque uestitis muniuit. Locellum etiam quemdam, hoc est capsam maiorem,  que a duobus clericis ferri solet, fieri iussit, argentoque imaginato ac deaurato uestiuit; ubi ad urbis huius totius tutamen, multorum sanctorum pignora recondidit. Insuper et alia altaris uasa, tam aurea quam et argentea preparauit. Euangelium aureis argenteisque describi fecit litteris, aureisque muniuit tabulis, et gemmis distinxit pretiosis. His quoque uersibus insigniuit:

Sancta Dei genitrix et semper uirgo Maria,
   Hincmarus presul defero dona tibi.
Hec pia que gessit, docuit nos Christus iehsu,
   Editus ex utero, casta puella, tuo.

Librum quoque sacramentorum, sed et lectionarium, quos scribi fecit, ebore argentoque decorauit. Candelabra texit argento, et templum uariis ornauit lampadibus, et coronis diuersisque tam palliorum  quam cortinarum atque tapetium operuit ornamentis. Sacras etiam uestes altaris procurauit ministris. Pluribus denique conuocatis episcopis, sed et Karolo rege in hanc ciuitatem adueniente, in honore incomparabilis et perpetue uirginis genitricis Dei Marie, ut et antiqua fuerat sacrata, basilicam solemniter dedicauit, et cum cepiscoporum cooperatione sub omnipotentis inuocatione Trinitatis almifice consecrauit.



CAPUT uI. De miraculis in eadem ecclesia postea declaratis.

In hac igitur ecclesia multa diuersis temporibus Dei uirtute sub ineffabilis Christi genitricis Marie sunt honore patrata miracula. Quorum plurima, que ante nostram etatem sunt gesta, nobis habentur incognita.  Nos tamen ea, que coram positi uidimus, uel personis que uiderant referentibus agnouimus, silentio hic quoque preterire incongruum rati sumus, licet ea uersibus olim exarauimus. Mulier quedam ciuis huius urbis, nomine Altrudis, unicam paruulam nutriebat filiam, que adhuc sub ubere matris posita, efficitur ceca. Pro qua cum uariis frustra estuaret mater remediis, nec ulla posset iuuari medela, ad summum cogitat se uertere medicum; eiusque probat non aptius per quempiam sanctorum poscere posse misericordiam, quam per ipsius unicam, cuius etiam erat ipsa famula, Genitricem. Preparansque cande larum munuscula, tam pro se quam pro filia, templum hoc petit, celitum regine clementiam rogatura; prefigensque candelabris luminaria, tum pauimentis  astrata, cor supplex effundit in uota. Nec se posse presumens sufficere, ministros suppliciter deposcit altaris, ipsius petitionem suis precibus adiuuare. Et quia deuote ac fideliter postulauit, uotum obtinere promeruit, lumenque sobolis impetrauit. Unde gratias agentem Deo ipsiusque Genitrici piissime, cum adiutoribus sibi sacris ministris eam uidimus postea, dum sanam, clareque contuentem suam nobis exhiberet filiam.

Quidam clericus nostre congregationis, carne nobilis, Hugo nomine, ita nimio dentium fatigabatur dolore, ut nec somnum, nec cibum pre nimietate ualeret egritudinis capere. Qui requisitus a quodam seniore, exposita sue uexationis afflictione, hoc ab eo consilii accepit, ut coram altari Dei Genitricis  sese prosternens, eius cordetenus super hac anxietate sua deprecaretur clementiam. Et surgens ab oratione, osculato altari, supra nudum ipsius marmor, in qua uexabatur deponeret maxillam, sicque sanandum se confidens, domum regressus cooperiri se uestibus faceret atque sopori permitteret. Quibus ille per ordinem patratis, somnum iniit. Tempus autem erat solemnitatis natalis Domini, et fratres post celebratum uespertinum officium in cenaculo, ubi calefaciendi causa consueuerant colligi residebant. Prefatus uero frater uidet in somnis illic se pre gradibus cenaculi astitisse, atque beatam Dei Genitricem in superioribus, ante ipsius ostium domus consistere. A sinistris in gradu infimo sub specie cuiusdam chirurgi, malignum conspexit astare  spiritum. Non dubitans autem que esset illa quam aspiciebat domina, pauore tetri hostis abiecto, ad eam usque conscendit, et ante ipsius procidens pedes eiusdem susceptus est manu; ita ut mentum illius tenens, uexatam piissima domina contingeret maxillam. Et erigens eum blande consolata est, asserens ideo se non inuentam ab eo in ecclesia, quoniam ibidem ad custodiam fratrum staret. Ille, inquiens, malignus, quem uides hic prope astantem, cogitat huc ascendere, et uult nostros fratres conturbare. Precepitque eum redire, et de concessa sibi salute confidere. Qui rursus ad eius se prosternens pedes erectus est ab ea, uestem tantum purpuream, qua ipsa erat induta, deosculans. Sicque mox excitatus, dari sibi precepit manducare. Quod  ut eiusdem domestici audiere, insanire illum putantes, quia tam alacriter sibi cibum dari peteret, anxiari ceperunt. Ille uero confirmabat se a beata Dei Genitrice sanatum, uel nichilque egritudinis se, uel insanie pati. Sicque celerrime redditus sospitati, sepe postea fidenter astipulabatur non se ulterius esse passurum talia, quem tanta saluti restituisset domina. Quod et reuera illi accidit, ut deinceps huiusmodi egritudinem nequaquam senserit, dum pluribus postmodum uixerit annis.

Huius Hugonis clericus et diaconus, Ebrardus nomine, febris anhele uexabatur estibus; qui eius egritudinis agitatus angoribus, in crypta, que sub ipsius ecclesie sede in honore beati Remigii consecrata  est, fessus residebat, dum illic misse celebrarentur mysteria. Cui ui febrium fatigato  sopor irruit. Et ecce uidet beatam Dei Genitricem sibi astantem, impositaque manu eius capiti pertransisse, et post altare sese uisa est intulisse. Mox ille patefactis oculis surgit, finitisque mysteriis iam sanus amen respondet, et alacer officiorum inseruit expletioni. Cuius caput ad tactum mirabilis domine ita est delibutum, ac si oleo eadem fuisset hora perunctum. Quod nos quoque mirati sumus, qui eum ipsa die letum, et comedentem nobiscum uidimus.

Tres denique claudos, et poplitibus contractis, nullo modo gressum figere ualentes, in hac ecclesia diuersis conspeximus [ms., cognouimus] erectos temporibus.  Unum quidem sub episcopatu domni Heriuei presulis, qui aliorum manibus illuc delatus, propriis regressus est pedibus. Alium sub presulatu Seulfi, nomine Maganerum, qui gente Britannus, utroque genu claudus et scabellis inherens, inter nos piorum eleemosynis sustentatus, transacto fere iam demorabatur anno. Huic dum nocturnas in omnium sanctorum solemnitate celebraremus laudes. ita subito in medio populi iacenti genuum extensi sunt nerui, ut lora quoque, quibus crura cum coxis erant annexa, rumperentur, rupta etiam pelle ex poplitibus ei sanguis deflueret; surgensque, stupente populo, gressibus deinceps usus est propriis  . Tertium uero sub huius domini presulis Artoldi pontificatu, eoque missarum sacra celebrante, die solemni  eiusdem sacratissime uirginis, qua Gabriel archangelus ad eam missus ab astris, partum illi mirabilem seculis nuntiauit. Qui claudus, pauper, et miserabilis, dum per pauimenti sese marmora traheret, repente solutus extenditur, et tellurem corpore mensus, in pedes tandem erigitur, incessuque nouo auxit letanti gaudia populo, quique adhuc inter nos degens stipe sustentatur presulis.

Quartus quoque quidam ruricola, Gerlaius [i, Gerlanis] nomine, ex familia huius ecclesie, hanc urbem adiens oraturus, beate Dei genitricis Marie ingressus est basilicam. Ubi dum uota profundit, subito marcore diriguit, contractisque neruis, pene cunctis astringitur membris, sicque coarctatus, ibidem se permansurum, et dum uideret seruiturum, si relaxaretur,  promisit. Tandem post mensem his absolutus uinculis, ecclesiasticis addicitur seruitiis. Sicque partim in eadem ecclesia, partim in basilica sancti Dionysii extra murum ciuitatis per quinquennium incolumis deseruiuit. Post quod temporis spatium, in eadem solemnitate, Hypapanti scilicet Saluatoris, hanc ingressus ecclesiam, dum precibus incumbit, ita rigentibus membris uisus est adhesisse pauimentis, ut nec os, nec aliquod membrum ab his releuare ualeret. Erectus autem a circumstantibus, tam cruribus quam ambabus contrahitur manibus. Quinta decima deinde die iterum absolutus, nec multo post humanis exemptus est rebus. Sed quis enarrare preualeat, quot hic languentes pene quotidie pia dono salutis sumunt? quot febricitantes, quot saluantur  energumeni? quis uel edicere pestes hic liberatis hominibus effugatas? Sed de innumerabilibus saltem pauca commemorasse sufficiat.



CAPUT uII. De uisione cuiusdam Gerhardi presbyteri.

Presbyter quidam de pago Porcensi, Gerhardus nomine, in quamdam dudum deciderat ualetudinem, ita ut ueneno potatus esse crederetur. In qua ualetudine sanctorum nonnullis consolatus est uisitationibus, beati scilicet Petri apostoli, qui suam ei, quam regebat, precepit etiam bis, ut restaurare studeret ecclesiam, atque redarguit per uisa, cur toties medicos salutis sue requisierit causa. Sanctum quoque  Remigium postea sibi uidet assistere, suam illi pandendo personam, et egritudinis huius remedia pollicentem. Qui mox urbem Remensem adiens, dum perlustratis orationis gratia beate Dei Genitricis, ac sancti Remigii basilicis, in uico noctu requiesceret, ipsius beati Remigii uidet se deductum in templum quoddam splendidissimum, ad quod beatissimam contuetur uirginem Mariam properantem, sancto Remigio, sanctoque Martino ab utroque latere stipantibus eam. In ipso uero templo multitudo Leuitici ordinis atque sacerdotalis dignitatis eam exspectabat, et diacones induti dalmaticis, quidam cum palmis, quidam sine ipsis astabant. Ceterorum quoque sanctorum plurimus hic ordo uidebatur. Idem uero presbyter nullius specialiter cognoscebat  uultum, preter beati Petri, qui sibi iam pridem fuerat reuelatus. At postquam beata Dei Genitrix ad predictum templum peruenit, ubi eius aduentum hic frater se prestolari uidebat, requirere cepit, quis ille esset, aut quid quereret? Cui beatus Remigius: Famulus, inquit, meus est, domina, querens a tua pietate salutis remedia. Quid autem ipsa responderit, iste, ut retulit, audire non potuit. uelum uero quoddam appensum ibidem uidebatur; post quod ubi ipsa intrauit, splendidius hanc sole lumen ab oculis eius suscepit, ita ut in id, pre splendoris magnitudine, intendere minime potuerit. Post aliquot denique dies apparuit illi beatus Martinus, missumque se a sancto Remigio ad eumdem testatus est, asserens etiam illi donatam uitam, concessamque  medicinam. Restitit tamen postea huic dubietas aliqua de beate Dei Genitricis persona, quoniam nomen ipsius in uisione reuelatum non audierat. Sed precabatur assidue, ut Dominus sibi monstrare dignaretur utrum ipsa fuisset, quam uiderat, Dei genitrix uirgo Maria. Contigit autem illi post sex fere menses, ut subito, dum noctu quiesceret, graui premeretur egritudine, adeo ut desperaret ulterius se posse uiuere. Et dum ualde anxiaretur, appensis supra se beate Marie pignoribus, huiusmodi cepit effundere preces: O beata Dei Genitrix, cuius hic dependent pignora, si reuera, ut credimus, de te nobis he superappense habentur reliquie, et si uere de te uisio est quam nuper uidi; si tu es illa domina, quam ad illud mirabile templum sanctus Martinus,  et almus Remigius comitabantur euntem, ubi te clarissimus sanctorum cetus exspectans, aspiciente me, letanter excepit, fer opem mihi indigno famulo tuo, et tam diu impetra mihi uitam atque uirtutem, ut misse mysteria Domino celebrem, et munera uite corporis Christi sumere merear; uosque, beati pontifices Christi, quos cum eadem comitari conspexi, adiuuate me apud ipsam, qui me uestro piissimo consolari dignari fuistis alloquio. Interea inter angores precesque uix leuis obrepsit somnus, cum subito sub eodem uultu habituque, quo prius eamdem aspexerat, beatissima se uidendam prebuit regina, eisdem columnis innixa, quibus et antea inniti  fuerat uisa, luce coruscans clarissima. At ille tanto tremefactus splendore, nichilque fari ausus, luminibus in terram demissis uidebatur stupefactus herere. Quem beatus compellans Remigius: Quid, inquit, nos huc aduocasti? Nonne uides dominam nostram Dei Genitricem te confortare paratam? quid dubitans tardas accedere ad illam? His dictis tremor abscedit, alleuatur animus, eleuansque oculos uires recepit, et ante pedes beatissime Domine frater ille corruisse se uidit. Quem manu ipsa leuare dignata, fronti signum crucis imponit, et talia prosequitur: Ne timeas, neque desperes: confide in Domino quia percipies donum ab ipso salutis, signumque pulsare iube ut sacra mysteria celebres, et gratias Deo referas, eum collaudans qui te post  uerbera sanat. Hic dictis, ab eius recessit uisibus, suis stipata comitibus. Sicque mox frater idem collata sibi salute letus exsurgit, et ad explenda iussa festinans, ita sanus et alacer effectus est, ut nunquam alacrior esse potuerit. Hec ut eodem presbytero narrante didicimus, ita describere quoque dignum rati sumus.



CAPUT uIII. De aliis quibusdam miraculis.

Hec inclyta celi regina, ut subuenire solet humili se corde petentibus, sic in presumptores uel contemptores ultionis nonnunquam penas exerit. Quod pie quoque fieri credimus, ut hic in presenti delinquentibus digna ingerantur uerbera, ne in futuro grauiora eos excrucient tormenta. Quod autem  modo dicturus sum non ipse uidi, sed multorum relatu Patrum narrari frequenter audiui. Quidam ex clericis nostre congregationis, Bernardus nomine, custos huius erat ecclesie; qui petitus a quibusdam leuibus personis  quatenus ipsis quedam sanctorum dedisset pignora, dum quadam die cum quodam puero hic solus esset in templo, correpta quadam pixide, in qua sanctorum continebantur reliquie, ausu temerario presumpsit aperire. Quo facto nimio pauore concutitur, et nebula locus totus magna repletur, talique uallatur horrore, ut non putaret se amplius uiuere. Sicque perdita uoce, tam ipse quam puer qui secum erat, ultra loqui nec ea que uiderant fari potuerunt.

 Quidam quoque custos huius ecclesie, ut ipse nobis narrauit, dum die aliqua post matutinales laudes in ecclesia requiescere uellet, arripiens templi tapetia, lectum sibi ex his strauit, ibique sese somno dedit. Et ecce matrona quedam sub habitu senili eidem apparuit, que herbas quasdam secum uidebatur deferre. Hec primo quidem blandis eum cepit affari sermonibus. Ubi uero sacra sub eo contemplatur tapetia, taliter infit, eum mutato quoque uultu terrens, aggressa. Et tu domine sancte Dei Genitricis ausus es uiolare ac pedibus sacra superbe conculcare ornamenta, nec tantam timuisti dominam? Modo quidem parcam; nunquam tamen ultra presumas talia. Exemplumque dedit illi de quodam,  qui sic sibi lectum solebat sternere, quem nouimus olim erumnis affectum in pauperrimo quoque stratu obiisse. Ita deterritus surgit propriamque culpam confessus, scamnis tapetia reddit, et Dominum super hac correptione sua eiusque collaudat Genitricem. Hanc autem dominam que se uisitauerat non agnouit; a beata Maria tamen fuisse credimus missam. Nouimus etiam quosdam deuotos, atque promissos a parentibus in hac ecclesia fore Christo, eiusque Genitrici seruituros. Quod uotum dum uellent postea mutare parentes, prolis sunt coacti languore suam promissionem adimplere.

Dudum cum agricole urbi uicini post Pascha, solito de more, hanc petissent urbem huius admirabilis  domine requirendo suffragia suaque uota ferendo, quedam uille consueta querere neglexere presidia. Quarum messes cum iam tempus instaret metendi, tanta tempestatis sunt attrite grandine, ut pene omnia eorum perierint sata; uinee quoque, adustis fractisque pampinis, uuarum amiserint fructum. Eorum uero fines qui se huius piissime dominatricis muniere subsidiis, neque tangere nedum intrare grando presumpsit. Sicque deinceps tam hi, quam ceteri quique contigui, promptius libentiusque annuatim eiusdem domine nostre, sancti quoque Remigii, ceterorumque sanctorum hanc Remensem adeuntes urbem, consueuerunt expetere patrocinia.



CAPUT IX. De secunda beati Remigii corporis translatione.


Prefatus denique presul Hincmarus cryptam preclari operis ad pedes S. Remigii construxit, et corpus eiusdem beatissimi patroni de loco crypte prioris, una cum sepulcro ipsius in eadem, collectis Remensis dieceseos episcopis, ut iam superius dictum est , transtulit: et ante ipsius sepulcrum opus egregium auro edidit, gemmisque distinxit, fenestram inibi, unde sancti sepulcrum uideretur, fecit, et circa ipsam fenestellam hos uersiculos indidit:

Hoc tibi, Remigi, fabricauit magne sepulcrum
   Hincmarus presul ductus amore tuo.
Ut requiem Dominus tribuat mihi, sancte, precatu
   Et dignis meritis, mi uenerande, tuis.

 Euangelium aureis litteris insigniuit, ac parietibus aureis, gemmarumque nitore distinctis muniuit, uersibus etiam auro inlitis pretitulauit. Sed et crucem maiorem cooperuit auro, gemmisque decorauit. Librum quoque sacramentorum sub eburneis tabulis, argento presignitis; sed et lectionarium ad missas librum, pari decore uenustatum, ibidem contulit, aliosque libros et ornamenta nonnulla eidem uenerabili loco delegauit.

De corpore autem ipsius beatissimi Remigii non est ausus aliquid sumere, sicut ipse quoque testatur in epistola ad Ludouicum regem Transihenensem, qui id sibi ab eo petebat muneris. Sed hic [i, id] pontifex pro maxima presumptione meriti se duxisse,  corpus eius, quod Dominus per tanta tempora integrum conseruauerat, disrumpere.



CAPUT X. De pallii quotidiani usus a Romane sedis presule perceptione, et rebus ecclesie sub eo concessis.

Hic denique uenerabilis presul Hincmarus, pro sue sanctitatis ac sapientie reuerentia, per interuentionem Lotharii imperatoris pallium ad quotidianum suscepit [c. i, recepit] usum a quarto Leone papa, a quo iam aliud perceperat in designatis sibi solemnitatibus debite fruendum. Quem quotidianum pallii usum nulli unquam archiepiscopo se concessisse, uel deinceps concessurum esse, idem papa in epistola tunc ad eum directa testatur. Scripsit autem  prefatus pontifex ad eumdem papam Leonem sexies, ut ipse in quadam ad eumdem asserit epistola, uel septies, sua dirigens ad eum scripta. In hac uero epistola de his, quos temeritas chorepiscopalis ordinare, uel quod Spiritum sanctum consignando tradere presumebat, requisiuit. Et quod terrena potestas hac materia sepe offenderet, ut uidelicet episcopo quolibet defuncto, per chorepiscopum solis pontificibus debitum ministerium perageretur, et res ac facultates ecclesie secularium usibus expenderentur, sicut et in nostra ecclesia iam secundo actum fuisset. Item de his, quos domnus Ebo post depositionem suam ordinauerat. In alia quoque epistola scribit de quodam Fulcrico, imperatoris Lotharii uassallo, de quo etiam pridem  ei significauerat, pro quo ecclesie nonnulle per hoc regnum maximum patiebantur impedimentum, qui uxore sua dimissa, postquam excommunicatus ab eo proinde fuerat, aliam insuper ducere presumpsit uxorem. Item in eadem de priuilegiis huius Remensis ecclesie, que habuit ab initio, quo priuilegia sedes habere ceperunt; et quia Remorum episcopus primas inter primates semper, et unus de primis Gallie primatibus exstitit, nec alium se potiorem, preter apostolicum presulem, habuit; ut scilicet ea, que tanto tempore ab antecessoribus ipsius huic sedi sunt concessa et conseruata, conseruare et augmentare dignetur. Ab imperatore quoque Lothario preceptionis imperialis auctoritatem super quibusdam rebus coniacentibus in his locis,  Meurauallis, Termedo, Roserolis obtinuit, que tempore Karoli imperatoris, occasione quadam interueniente, a Remensi sunt abstracte ecclesia, et publicis usibus subacte, quas hic Lotharius imperator ad partem sancte Marie ac sancti Remigii sua restituit auctoritate. Qui Lotharius imperator nonnullis hunc presulem Hincmarum apud Leonem papam honorifice commendasse reperitur episcopis atque legatis. Sed et quando Romam petere idem pontifex disposuerat, epistolam suam idem imperator pro eo premittens, suggessit prefato pape, ut ipsum decenter amabiliterque susciperet, et quidquid ab eo postulasset, libenter ei, liberaliterque tribueret. Item aliam pro synodalibus diffinitionibus, de  ordinatis ab Ebone post suam depositionem, a sede apostolica confirmandis, et quibusdam priuilegiis eidem Hincmaro, sedique Remensi concedendis; et quia illam uolentem Romam proficisci, tam ipse, quam frater suus Karolus rex Francie, quando [i, qu., i, quoniam] ualde necessarius eis erat ad sopiendas que tunc exorte fuerant perturbationes, retinerent. In qua epistola commemorat, quod in hac sede Remensi beati Sixti primi eiusdem episcopi, et apostolorum discipuli, predecessores ipsius pape, Stephanus  Pippino, et Leo  Karolo magno, apostolica contulerint munia. Alius quoque Stephanus  Ludouicum Augustum in eadem sede imperiali diademate coronauerit. Ad hoc denique obtinendum, quod pro predicto presule petebat,  idem Lotharius Petrum Spoletinum episcopum, mandatis super hac re per semet instructum, exsecutorem direxerat, et alium Petrum Aretinum episcopum litteris exinde commonuerat, aliosque quosdam tam suos, quam premissi pape fideles ad id peragendum destinauerat. Eidem Lothario imperatori scribit prefatus presul Hincmarus de Fulcrico eius uassallo, quem excommunicauerat, qualiter ad penitentiam uenire debeat; item, aliam epistolam in qua continentur culpe ipsius Fulcrici, et quomodo eum rationabiliter excommunicauerit, quia noluerit ad penitentiam uenire; item, aliam, in qua ualde collaudat eum, congaudens eius humilitati, quod ipsius obaudierit monitis super prefato excommunicato, absoluitque eum id humiliter deprecantem, pro participatione  quam habuerat cum ipso. Item postquam conualuerat idem imperator de infirmitate sua. In qua epistola eum satis episcopaliter, licet succincte, de salute admonet anime. Et alia nonnulla eidem scripsit. A Karolo denique rege suo hic presul Hincmarus cellam in honore sancti Martini, in municipio uongo constructam, cum omnibus ad eamdem cellam iuste pertinentibus, ad partem Remensis Ecclesie reimpetrauit, ac per auctoritatis ipsius preceptum recepit. Ad ipsius suggestionem dedit idem Karolus rex ecclesie sancti Remigii, uel monachis ibidem seruientibus, Deo res quasdam; hoc est in pago Pertinse [i, Portinse], in uilla Baildronis curte mansa duo, et in Dodelini monte mansa duo, atque in Waldonis curte mansa duo cum mancipiis, et  omnibus ad easdem res legaliter aspicientibus. Preceptum quoque ipsius Karoli de uia, que impediebat ad claustrum canonicorum sancte Remensis ecclesie amplificandum  idem domnus Hincmarus obtinuit. Res preterea quasdam que ab hoc rege dudum fuerant episcopio subtracte, ecclesie redintegrari laborauit; id est, uillam Nouiliacum, quam Karlomannus ad ecclesiam sancti Remigii pro anime sue dedit remedio, tam ipsam uillam quam res et mancipia, que diuersi homines dono regis retinebant, ad eamdem pertinentia. Item, res aliquas in Culmiciaco et Bairaco sitas; item, res super fluuium Rotomnam, et in aliis nonnullis locis coniacentes;  itemque a rege Ludouico Transrhenensi preceptum restitutionis accepit super quibusdam rebus sancto Remigio quondam legatis: hoc est in pago Wormacensi Scauenheim [i, Stadenheim] cum omnibus ad se pertinentibus, Cossa et Gleni in saltu uosago. In Thuringia quoque et Austria, in loco qui dicitur Schonerunstat, et in Helisleba, cum omnibus ibidem aspicientibus. Res quoque nonnullas, iuraque ecclesie ac mancipia legibus per aduocatos euindicata recepisse reperitur. Res etiam nonnullas episcopii, terras scilicet atque mancipia, cum diuersis personis, ad incrementum ecclesie, pro partium opportunitate commutauit. Sed et precepta regalia super pluribus earum rerum commutationibus obtinere curauit. Canonicis quoque huius Remensis  ecclesie hospitale constituit ad susceptionem peregrinorum, uel pauperum congruis ad id rebus deputatis, cum consensu cepiscoporum Remensis dieceseos, atque subscriptionibus eorumdem, ea conditione, ut nullo unquam tempore quilibet episcopus, uel quelibet persona easdem res cuiquam in beneficium dare, uel in alios usus quocunque modo abstrahere presumat, neque aliquem censum uel redhibitionem exinde accipiat, sed totum quidquid ex ipsis rebus iuste acquiri potuerit, in usus pauperum atque canonicorum, secundum modum descriptum in priuilegio, et a ceteris episcopis confirmato, expendatur. Super hoc quoque constituto regie auctoritatis preceptum a Karolo rege fieri atque firmari obtinuit. Res preterea et uillas episcopii pene omnes ordinatis  rationabiliter coloniis describi fecit.



CAPUT XI. De synodo comprouinciali apud Suessonicam urbem habita.

Hic honorabilis presul Hincmarus, anno sui episcopatus septimo , synodum habuit comprouincialem apud Suessonicam urbem, in monasterio sancti Medardi, in ecclesia sancte Trinitatis honore sacrata, cum Wenilone Senonensi archiepiscopo, Amalrico Turonensi, Theoderico Cameracensi episcopo, Rothado Suessonico, Lupo Catalaunensi, Immone Nouiomagensi, Erpuino Siluanectensi, Ermenfrido Beluacensi, Pardulo Laudunensi, Hilmerado Ambianensi, Huberto Meldensi, Agio Aurelianensi, Prudentio Trecassino, Hermanno Niuernensi, Iona  Augustodunensi, Godelsado Cauilonensi, Dodone Andegauensi, Guntberto Ebroicensi, Hildebranno Sagiensi, Rigboldo Remorum chorepiscopo. Residentibus etiam presbyteris et abbatibus, Dodone abbate monasterii sancti Sabini, Lupo abbate monasterii quod dicitur Ferrarium, Bernardo abbate monasterii sancti Benedicti, quod dicitur Floriacum, Odone monasterii, quod dicitur Corbeie, Heriaco monasterii Corbionis, Bauone monasterii Orbacensis, et quampluribus aliis sacerdotibus et abbatibus, astantibus diaconibus ac reliquorum graduum clero. Residente quoque in medio glorioso rege Karolo. Ubi quedam necessaria Ecclesie Dei sunt pertractata negotia. Ad quam synodum accedentes quidam  Remensis Ecclesie canonici ac monachi, uidelicet Radoldus, Gislodus, uulfadus [ms. uolfadus], Fredebertus ex canonicis ipsius matris, Ecclesie, Sigimundus ex cenobio sancti Theoderici; ex monachis autem monasterii sancti Remigii, Nortuinus, Heinradus, Mauringus, Antheus, Tetlandus, Hairohaldus, Radulfus, Wicpertus, clamauerunt suspensos se a prefato archiepiscopo suo ab administratione ordinum ecclesiasticorum, ad quos ab Ebone quondam prouecti fuerant. Super qua reclamatione elegit prenotatus pontifex Hincmarus iudices sibi Wenilonem et Almaricum supra taxatos archiepiscopos, Pardulum quoque Laudunensem episcopum, qui in hoc iudicio locum metropolitane sue seruasset auctoritatis. Ipsi clamatores eosdem iudices suscipientes,  addiderunt etiam Prudentium Trecassine ciuitatis episcopum. Hi iudices constituti hoc iudicarunt quod, si Ebo archiepiscopus in suo statu manens canonice hos fratres ordinauerit, deberent ministrare. Si etiam iniuste deiectus, et canonice restitutus, post suam canonicam restitutionem eosdem ordinauerit, sine ulla questione deberent etiam ministrare. Unde interrogati sunt ordinatores Hincmari, ut edicerent que de Ebonis depositione, et de Hincmari comperissent ordinatione. Tunc surgens Theodericus Cameracensis episcopus porrexit in conspectu principis et synodi scriptum, continens ordinem depositionis prefati Ebonis. Tum uentilatum est qualiter exauctoratus episcopus restitui debeat, ut quia idem Ebo restitutus canonice non fuerit, insuper et ab  apostolica sede Sergio papa confirmante deiectionem illius, damnatus exstiterit, ut in laica [ms., laicali] tantummodo communione maneret. Tum recitata auctoritate, qualiter metropolitanus debeat ordinari, litteris quoque canonicis Erchamradi, episcopi Parisiorum Ecclesie, confirmatis sua suique archiepiscopi, et cepiscoporum suorum manibus, quas ad petitionem Remensis Ecclesie, cleri ac plebis Hincmaro tribuerat; decreto etiam canonico Remorum cleri nobiliumque manibus roborato, qualiter eumdem Hincmarum sibi postularunt ordinari episcopum ostensum est canonice cum presentia, uel consensu omnium cepiscoporum Remensis dieceseos eum ordinatum archiepiscopum. Post hec surgens idem Hincmarus, in conspectum [ms., conspectu]  principis et synodi, porrexit litteras canonicas quas ordinatum sacri canones ab ordinatoribus accipere iubent, diem preferentes et consulem. Porrexit etiam epistolam Remensis prouincie, ac pene totius Gallie manibus episcoporum subscriptam, ad apostolicam sedem pro confirmatione ipsius ordinationis datam. Ostendit etiam diploma sacrum, ipsius uenerandi principis manibus insignitum, et sigillo subtersignatum, ex approbatione sue ordinationis ad eamdem sanctam et apostolicam Romanam Ecclesiam. Sicque iudicatum atque confirmatum est Hincmarum episcopum canonice ordinatum. Deinde uentilatum est, quid decernendum foret de his, quos Ebo post suam depositionem, absque legitima restitutione,  presumpserat ordinare. Tunc surgens Immo Nouiomagensis episcopus, porrexit rotulum [ms., rotulam] auctoritatem canonicam et apostolicam continentem, quoniam qui ab ipso uisi fuerant ordinari in gradus ecclesiasticos, ab eodem, quod ipse non habuit, nemo eorum accipere potuit, et cetera. Sicque decretum est, ut quidquid in ordinationibus ecclesiasticis Ebo post depositionem suam egerat, secundum traditionem apostolice sedis, preter sacrum baptisma  irritum haberetur, et ordinati ab eo gradibus ecclesiasticis priuati existerent. Tunc unus ex predictis fratribus nomine Fredebertus libellum proclamationis legit, in quo continebatur, quod ideo se ab Ebone permisissent ordinari, quia uiderant  suffraganeos Remensis Ecclesie, Rothadum uidelicet episcopum, Lupum, Simeonem, Erpuinum in metropolim Remensem ecclesiam conuenisse cum litteris Lotharii imperatoris, et eumdem Ebonem restituisse. Et insuper ostenderunt iidem prefati clerici litteras quasi ex nomine Theoderici episcopi, Rothadi, Lupi, Immonis, ac ceterorum huius dieceseos episcoporum manibus roboratas; que tamen ab eisdem episcopis recitate [i, lecte, f. refutate] falseque sunt comprobate; et quia talia episcopis impingere presumpserint, iussi sunt communione priuari. His ita terminatis, decreto iudicum, atque consensu principis, Hincmarus archiepiscopus primatus sui locum recepit. Tum de presbytero quodam et abbate Altiuillaris cenobii, nomine Halduino, ab  Ebone diaconus uisus fuerat ordinatus, et a Lupo postea Catalaunensi episcopo presbyter fuerat consecratus, mota est questio. Surgens itaque Lupus episcopus, porrexit uolumen, in quo continebatur, quomodo iussus est regiis litteris Karoli regis ut quia metropolis Remorum ecclesia pastore carebat, in confectione chrismatis, aliisque negotiis ecclesiasticis pro sui possibilitate consulere procuraret. Quocirca cum epistola regia ut ipsum Halduinum presbyterum ordinaret, atque in Altiuillari monasterio abbatem sacraret, archidiaconus Remensis Ecclesie, cum aliis comministris tam canonicis quam monachis, illi obtulerit; quemque ad uotum prefati principis et offerentium ordinauerit. Unde iudicatum est a synodo, eumdem episcopum nichil damnationis  de illius ordinatione attigisse. Sed qui saltu sine gradu diaconii ad sacerdotium prosilierit, in degradationem debitam resilire deberet. Deinde requisitum est de his qui Eboni post depositionem suam communicauerant, et recitata auctoritate qualiter sanari deberent, repertum est ex canonicis institutis, eos post satisfactionem, data illis indulgentia et communione sacra cum benedictione tributa, per eorum proprium episcopum, operante Domino nostro Iesu Christo, purificari atque sanari posse. Quod et actum est per uenerabilem Hincmarum archiepiscopum. His ita peractis, benignus princeps Karolus petiit Hincmarum archiepiscopum, reliquosque pontifices, ut quia prefati fratres  gradus ecclesiasticos obtinere non ualebant, communionem saltem recipere possent per synodi indulgentiam. Quod et pietas sacerdotalis licenter assensit, et misericorditer eisdem fratribus ueniam concessit. Et ita hec omnia gestis inserta, et in conspectum [ms., conspectu] synodi recitata, et rata iudicata, predictorum manibus episcoporum, et aliorum, qui interfuere, subscriptione firmata sunt.

Que actio synodi sedi apostolice ab Hincmaro directa, et a Benedicto papa Leonis  successore corroborata est. Qui etiam Benedictus  papa priuilegium auctoritate beati Petri, et apostolice ipsius sedis huic presuli nostro Hincmaro contulit , sanciens ne quilibet huius  dieceseos regulis subiectus, eo contempto impune auderet, seu ualeret aliena expetere, aut exspectare iudicia. Sed domnus Nicolaus  eiusdem Benedicti successor, petentibus sedem apostolicam prenotatis deiectis, prememorate gesta synodi retractasse atque reprehendisse reperitur , precipue quod sola obedientia subditorum reputata fuisset in culpam, et qui prelati iudicio temere non restiterunt, sed humiliter colla subdiderunt, seuerissime punirentur, et qui misericordiam petiuerant, nec iustum, ut asserit, iudicium meruerint. Intimat etiam quomodo dominus Hincmarus pro his actis concilii Leoni pape non semel supplices litteras miserit, quatenus idem concilium approbans, auctoritate apostolica roboraret. Quod ille  agere sollicite renuerit, eo quod per aliquos ex his episcopis, qui synodo resederant, ut dubitatio foret radicitus euulsa, eiusdem synodi statuta destinari debuissent, precipue cum ibidem legati sedis apostolice presentes non fuerint. Et quia hi quos ille auctoritate synodi affirmabat depositos, per proprias litteras ad sedem apostolicam appellauerint, et uellent iterum se apostolice sedis audiri presentia, precepisse quoque eumdem papam, ut Hincmarus presul ad concilium cum illis occurreret, ad quod suum ipse legatum, Petrum uidelicet episcopum Spoletanum, e latere suo direxerat, ad renouandum scilicet iudicium uice sua. Cui audientie, quoniam domnus Hincmarus suam non exhibuit presentiam, uoti effectu frustrato Leo pontifex ab hac luce subtractus  est. Benedicto autem uiro apostolico succedente, eidem subreptum fuisse, et in ipso consecrationis eius principio suasum, ut illud firmaret concilium; non tamen ei suaderi potuisse, ut a iuste definitionis tramite declinaret. uerum ita per ei concessum priuilegium illius concilii roborasse institutum, ut auctoritatis summam sedi apostolice reseruarit; ita decernens manere inconuulsa que petebantur, si ita essent per omnia, que de illa synodo ab Hincmaro referebantur, et ut inde questio nullis aliquando temporibus oriretur. Sed quoniam non ita per omnia, ceu suggestum est, fuisse comprobaretur, merito asserit in irritum deductum, quod contra deiectos non simpliciter fuerat impetratum.  Quocirca primum quidem domno Hincmaro mandauit , uti commemoratos uiros, uulfadum scilicet, collegasque ipsius, clementi animo studeret ad se reuocare, et de restitutione ipsorum secum fraterne tractaret, atque misericorditer consummare contenderet. Alioquin ad concilium cum his episcopis, quibus et ipse quoque papa pro hoc ipso scripserat , simul occurreret, quatenus omnes in unum conuenientes, causam eorumdem clericorum examinarent, et non aliqua emergente disceptatione, Deo pre oculis habito, diffinirent. Si uero quelibet inter partes disceptatio proueniret, ad sedem apostolicam sue suscepturi speciale iudicium persone, uices tenentes utriusque lateris conuenirent. At Dei gratie iuuamine hoc  peracto iudicio, intimat se litteras suscepisse amplectende dilectionis omnium, qui interfuerunt, episcoporum, manifestissime significantes, crebro memoratos clericos a totius consona uoce concilii dignos graduum suorum receptione pronuntiatos. Ubi nulla  disceptatio prouenit, nulla sicut putatum fuerat, uarietas alia atque alia defendentium accidit, nullus accusator, nullus condemnator repertus est, sed cunctorum una eademque sententia, atque in restitutione ipsorum diffinitio claruerit, eisdem innoxiis a cunctorum unanimitate modis omnibus approbatis. Reprehendit autem et hoc quoque concilium prefatus papa Nicolaus , quod non solemniter omnia, iuxta quod  ipse diffiniuerat, egerint, sedi apostolice plena relatione actionis seriem reserantes. Debuisse, aiens, quidquid de Ebonis deiectione, reclamatione [Nicol., relegatione], horum clericorum promotione, et ipsius Ebonis iterata repulsione, ad aliamque Ecclesiam migratione, uel undecunque ibi quod uentilatum est, ei scripto unanimiter, pleniter ac fideliter intimare. Sed et monimentis insertum ad pleniorem penes se notitiam et certitudinem reseruare. Precepit ergo, ut quecunque super hac re scripta, tam a sede apostolica, quam a nostratibus edita reperiantur, et quod hinc presul Hincmarus, et illi deiecti clerici sedi apostolice suggesserint atque retulerint, in uolumen unum, ordine quo missa sunt, redigerentur, et apostolice sedi, exemplaribus sibi reseruatis, summo  studio dirigeretur. Et si de cetero quid tale forte contigerit euenire, propter quod conuentum in regionibus his fieri sacerdotum precipiat, hoc inter cetera nulli penitus obliuioni tradant, sed post omnia id agere maiorum more studiosissime satagant, et cetera.

Premissi denique concilii presules, apostolice sedis obedientes preceptis, ordinem rerum gestarum de Ebonis deiectione, uel restitutione, iterataque repulsione colligentes, eidem uenerabili pape miserunt, huiusmodi preferentes epistolam:

»Reuerendissimo et sanctissimo domno Patri ac pape NICOLAO, episcopi qui preterito anno per gratiam Dei et decretum uestrum apud Suessonicam  urbem cum aliis qui tunc nequiuerunt adesse conuenimus.

»Seriem rerum gestarum de Ebonis quondam Remorum archiepiscopi depositione, sed et de ipsius restitutione, nec non et de fratris uulfadi ac collegarum eius promotione, et iam dicti Ebonis iterata repulsione, ad aliamque Ecclesiam migratione, unde a nobis inuestigari, et uobis remandari iussistis, quia his nemo nostrum in ordine episcopali interfuit, nisi frater Rothaldus  uestre sanctissime paternitati et precellentissime auctoritati transmittimus. Que ante colligere et auctoritati uestre dirigere necessarium non putauimus, quoniam  sicut uobis per Egilonem uenerabilem archiepiscopum scripto suggessimus in quo nullam memoriam de quacunque Ebonis depositione habuimus, nec haberi tunc necessarium uidimus, nobis in eorum fratrum restitutione non quidem disceptantibus, nec alia atque alia decernentibus, sed unum idemque secundum traditionem maiorum, quam discretioni uestre intimare curauimus, sentientibus, quos non procacia obnoxios fecit, sed obedientia inculpabiles in adeptione sacrorum graduum, iuxta sincerissimum sententie uestre intellectum induxit, sine contradictione in suis ordinibus restituere maturassemus, nisi priuilegiis sancte Romane sedis, per reuerendum confratrem nostrum Hincmarum archiepiscopum nostre unanimitatis prolatis, que de ipsis uiris quedam  statuerunt, debita reuerentia exhiberetur. Quorum summa, perfecta, et integra firmitas, ut claruit et iustum est, in apostolice sedis reseruata erat arbitrio potestatis: quorumque priuilegiorum authenticas chartas, cum saluis sigillis, et incorruptis scripturis idem confrater et consacerdos noster, non ad predictorum fratrum nocumentum, neque ad ullam contradictionem, sed ad debitam reuerentiam sedi apostolice, ut dignum est, exhibendam, ostendit, cum gestis episcoporum, quorum uos acta relegisse, et qualiter presignati clerici degradati fuerint reperisse, nobis aperire dignati estis. Quibus non subscripsit, quia et eosdem fratres suo iudicio non deiecit, sicut uobis et ipse, et nos scripsimus, et gesta ipsa demonstrant, et sicut  iam sanctissime paternitati uestre suggessimus, in eiusdem rei negotio decertantibus et quedam deflorantibus non tamen terminantibus nobis, eo usque causam perduximus, ut solummodo magisteriali uestro culmini eorum assignaretur restitutio, attribueretur reformatio, ascriberetur redintegratio. Unde postea unanimitas nostra in quamcunque partem non declinauit, etsi quidam quacunque necessitate exinde nobis ignorantibus, diuerterunt. Egimus itaque prout potuimus, in succincta collectione de gestis rerum et episcoporum ex causa Ebonis, et ut precepistis uestre auctoritati transmittimus.« Post harum uero rerum gestarum ordinem descriptum ita subiunxerant: »Hec sicut uestra iussit auctoritas,  que de Ebonis quondam Remorum archiepiscopi, que ante triginta et tres circiter annos exstitit depositione, et post de ipsius restitutione, nec non et de fratris uulfadi ac collegarum eius promotione, et iam dicti Ebonis iterata repulsione, ad aliamque Ecclesiam migratione, in eorum qui iam nos ad Dominum precesserunt scriptis, uerum et que illorum, qui interfuerunt, ueridicis relationibus comperimus. Que etiam ex magna parte in gestis episcoporum Belgice, Gallie, Neustrie, et Aquitanie prouinciarum pape Sergio dirigendis, et Leoni pape directis cum eorum epistola, sed in epistolis Lotharii imperatoris, et Karoli regis exinde directis continentur, quas in scrinio Romano credimus conseruari, uestre auctoritati transmittimus. Scripta  quoque, que hinc a uestra auctoritate directa, et uestre sanctitati remissa relegimus, ordine quo missa, uel remissa fuerunt, secundum uestram iussionem in uolumine isto congessimus. Et si forte alia ex hoc negotio, aut a nobis aut ad nos missa fuerunt, nos tamen non legimus. Que etiam frater et consacerdos noster Hincmarus nobis uestre auctoritati mittenda dedit, secundum quod precepistis , dicentes inter alia: Quecunque super hac re scripta tam a nobis prius, quam nunc a uobis edita reperiuntur, et quid hinc cepicopus Hincmarus et illi deiecti clerici sedi apostolice suggesserint, atque retulerint, in uolumen unum, ordine quo missa sunt, redigantur, et apostolice sedi, ut competens est, uobis eorum exemplaribus seruatis,  summo studio dirigantur, his subiuncta dirigimus, etc.«



CAPUT XII. De uacatione Camaracensis sedis, et coniunctione Balduini cum Iudith filia regis.

De uacatione preterea sedis Camaracensis, sed et de coniunctione Balduini comitis et Iudith indebita; que scilicet Iudith Karoli regis filia Edilnulfo regi Anglorum, qui et Edelboldus, dudum fuerat in matrimonium copulata, et regine decore ac benedictione insignita. Post cuius obitum, uenditis quas in Anglorum obtinuerat regno possessionibus, ad patrem reuertitur, que sub regali tutela sic manere decernitur: sed illa Balduinum comitem, ipso lenocinante, et fratre suo Ludouico consentiente, secuta  est. Unde rex Karolus episcopos ac ceteros regni sui primores consulens, post mundane legis iudicium, canonicam in iam dictum Balduinum et Iudith, secundum edita beati Gregorii, ab episcopis depromi sententiam fecit. De Rothadi quoque Suessonice ciuitatis episcopi deiectione, quem ab episcopali ministerio iudicio remouerat episcoporum. De commemoratione etiam nominis Ebonis, atque de Gothescalci cuiusdam heretici damnatione prefatus presul huiusmodi scripta direxisse ad sedem reperitur apostolicam.

»Domno unice singulariterque suscipiendo Patrum Patri, et summa ueneratione honorando reuerendissimo pape NICOLAO, HINCMARUS nomine, non  merito, Remorum episcopus, ac plebis Dei famulus.

»In epistola uestre sanctitatis per Odonem episcopum episcopis in regno Lotharii pro preiudicio Cameracensis Ecclesie directa, relegi uestram auctoritatem sciscitaturam, cuius neglectu eadem Ecclesia ultra decimum mensem pastore uacaret, unde, ne ut negligens a uestro apostolatu succensear, indico auctoritati uestre , post directas Lothario et episcopis regni eius atque Hilduino, qui eamdem Ecclesiam irregulariter occupauit, ita ut antequam ipsas mitteretis epistolas, hactenus preiudicium permanere: meque Lotharium regem et legatis et litteris, prout potui sepe, et eo usque inde commonuisse, donec regiis suis litteris mihi respondit, Hilduinum ad uestram auctoritatem  suum legatum misisse, et nichil aliter de prefata Ecclesia, nisi ut egerat, disponere debuisse, donec a uobis inde responsum acciperet. Balduinus quoque in proximo nunc decurso mense Octobrio, quinto Kalendas Nouembris, per duos homines suos mihi litteras auctoritatis uestre direxit, in quibus continetur, ut easdem litteras cepiscopis prouincie nostre legerem, et Iudith paternis ac maternis, obtutibus presentandam susciperemus, si tamen intelligeremus quod confestim prefatus excellentissimus rex noster, que de illa uobis scriptis, et uerbis per legatos uestros apostolatui uestro renuntianda spopondit, adimplere uellet. Quod si eorum animos ad id protelandum esse intentos inuestigare possemus, nequaquam eam reciperemus. Alioquin, id est si aliter egissemus,  gratia et communione uestra frui nequaquam ualeremus. Quam uestre auctoritatis epistolam, ut oportuit, reuerenter suscepi, et cepiscopis nostris eam relegi, et pro prefata Iudith apud patrem et matrem illius, quantum potuimus, ut mandatis, communiter interuenimus, et paternis ac maternis obtutibus eam presentare studuimus. Post que uoluimus, quia sic nobis secundum sacras regulas, sicut eas intelligimus, uisum fuerat  ut iuxta ecclesiasticam traditionem prius Ecclesie, quam leserant, satisfacerent, et sic demum quod precipiunt iura legum mundialium, exsequi procuraret. Sed quoniam litteras uestras,  que inde nichil preceperunt, imo etiam nullam protelationem in eorum coniunctione fiendam significauerunt, sibi sufficere uoluerunt, et sine uestra auctoritate, ad quam clamauerant, cogi, nisi alio se modo submitterent, non debuerunt. Ex altera epistola uestre sanctitatis eis retuli, quod non leges ecclesiasticas dissoluistis, sed preces pro eo misistis, qui puniri secundum leges mundanas poterat, quatenus locum penitendi haberet, quod contra leges diuinas admiserat. Sic et Saluator noster, qui uult omnes homines saluos fieri, et neminem uult perire , in cruce apud Patrem iure sacerdotis pro suis persecutoribus intercessit : quod in eis qui post passionem eius crediderunt, et compuncti penitentiam  egerunt, qui cum Patre omnia donat, efficaciter impetrauit. Ad cuius instar, apostolorum uicarius, ad quorum limina confugerunt, et catholice atque apostolice Ecclesie summus pontifex, quod in hominem regem et in leges mundi peccatum est, perdonari petistis, ut quod in regem celi et terre, et in leges celestis regni offensum erat, haberent inducias per penitentiam abolendi. E contra carnales, et etiam quidam eorum, qui antea coniunctioni huiusmodi contradicebant, hac defensione, ut eis uisum fuerat, se protegentes,  salute nudantes, ab istius nouissime uestre epistole uerbis recedere noluerunt, quam sine protelatione eorum coniunctionem debere fieri demonstrare dicebant. Dicenti uero mihi, quia pro nulla potestate terrena quod de ecclesiasticis  regulis intelligerem dimittere deberem: maxime cum etiam mecum, imo cum Deo, domnus rex noster, filius uester, Karolus faceret, quasi consulendo mihi quidam hoc dederunt consilium, in quo non meis, sed uerbis eorum utar, que mansuetudo uestra, uelut exemplum et doctrix discipline Dei, mitis et humilis corde ac patiens equanimiter sustinebit, dicentium: ut quia non secularis, sed ecclesiastica potestas de hoc mihi negotio imperaret, conspirationem resistentium aliquantulum declinarem, ne quisquam emulus noster uestre sanctitati suggereret, quasi in contemptum sancti apostolatus uestri, et sedis apostolice hoc egissem, et uestre mansuetudinis erga me animum commoueret, et quamcunque excommunicationem, sicut pro Rothado  actum fuerat (quod tamen ad me non peruenit, nisi quantum Odo episcopus, et postea Luido  obtineret: presertim cum in hac epistola uestre auctoritatis legatur: quod si aliter egissemus, quam in ea scriptum est, gratia et communione uestra frui nequaquam ualeremus. Quo contra mihi dicenti hoc in epistola uestra ob id posuisse, ne femina illa a nobis deciperetur, et non ob hoc, ne ecclesie satisfaceret. Responderunt, cur, aliter uellem uestram epistolam intelligere, quam uobis placuit eam componere, cum de in preterito mihi transmissis eius sensum possem manifeste cognoscere.  Quapropter memor preteritarum epistolarum mihi episcopis regni filii uestri domni Karoli a uobis missarum, attendens etiam que in epistola nuper per Luidonem mihi benignitas uestra mandauerat  inter metum preteritarum, et spem posterioris epistole mihi mitiora monstrantis, contentionem in hac causa dissimulando uitaui, et condescensionem quasi in tempus aliud differendo, dissimulaui, exspectans ut in cause huius que instat dispositione uestra, ex Rothado discere ualeam, qualiter de reliquo in huiusmodi agere debeam. Sicque nichil nobis de ecclesiastico ministerio eis interdicentibus sed tantum quod ualuimus, nostram  presentiam ab hoc negotio subducentibus, Balduinus et Iudith iura legum secularium, que elegerunt, exsequi studuerunt. Domnus etiam noster rex, filius uester, huic desponsationi et coniunctioni interesse non uoluit, sed missis publice rei ministris, sicut uobis promisit, secundum leges seculi eos uxoria coniunctione ad inuicem copulari permisit, et honores Balduino pro uestra solummodo petitione donauit.«



CAPUT XIII. De causa Rothadi Suessonici epicopi depositi.

»Denique ad epistolam uestre auctoritatis , ad quam me misistis obedienter audiendam, generaliter omnibus episcopis regni domni nostri Karoli regis gloriosi, pro Rothadi causa, per Odonem episcopum transmissam, sicut litteris exiguitati  mee directis sanctitas uestra precepit, conueni, et simul eisdem uenerabilibus episcopis, quantum ex me fuit, mox antequam synodus solueretur, uestram iussionem de eodem Rothado, ne aliqua mora uestre preceptionis implende, aut de superuentione paganorum, aut de alia qualibet causa interueniret, adimplere curaui, sicut et legati domni regis ac nostri, et littere pleniter uestre notum facient sanctitati. Sed quoniam causa interueniente, quam uobis ipsi legati referent, statim ut precepimus datis litteris, et designatis nostris uicariis, ad uestram presentiam cum eodem Rothado ire non potuerunt, et ob id diutius quam uoluerimus immorati fuerunt; interea Luido legatus domni nostri regis a uestra rediens sanctitate, pridie Kalendas  Decembris uestras apostolicas litteras domno nostro regi, filio uestro, in ciuitate Antisiodoro detulit, et quia filius eius atque equiuocus Karolus, qui patris animum in quibusdam offenderat, et ob id ad eius presentiam, quorumdam suggestione, aliquantulum uenire distulerat, partem legatis suis petiit, ut meam paruitatem cum aliis quibusdam suis fidelibus pro eo ad ipsius uestigia deducendo transmitteret, quatenus nostro interuentu patrem placabiliorem inuenire ualeret exiguitatem humilitatis mee domnus rex illuc in suum uenire seruitium iusserat. Quo mox ut ueni, mihi litteras uestras legendas donauit: in quibus licet pro sua dignatione sublimitas uestra humilitatem meam sine ulla meriti prerogatiua benigne tractauerit, et a mea insipientia sapientie uestre scripta  supra id quod scio atque intelligo, non tamen absque subinducto cauterio, laudare dignata fuerit: tamen eis uideor mihi uidere uobis multiloquium meum increscere. Unde dignetur sanctitas uestra dignanter suscipere, quod beatus Augustinus de suo multiloquio Domino dominorum audaciter [ms., audacter] non dubitauit dicere, cum se inde apud eum uoluit excusabilem reddere, inter alia scribens: Loqui multum non est nimium, si tamen est necessarium.

»Qua de re, sanctissime domine et Pater reuerendissime, equanimiter sustinete modicum quid insipientie mee, sed et supportate me , si adhuc quiddam de Rothadi causa uobis tam sufficienter notissima, quasi repetens scribo, cum quo  quia uobis placet  mittimus uicarios nostros, non ut accusatores ad confligendum, sed ut a Rothado, atque a uicinis nostris, qui causam pleniter ac ueraciter aut nesciunt, aut scire non uolunt, accusati, quod non in contemptum sedis apostolice appellantem Rothadum secundum Sardicenses canones  sedem apostolicam: sed eum qui ad electorum iudicium de certis capitulis prouocauit, iuxta Carthaginenses et Africanos canones , ac decreta beati Gregorii regulariter iudicauimus uestre summe auctoritati humiliter intimandum. Absit enim a nobis, ut priuilegium prime et summe sedis sancte Romane Ecclesie pontificis pro sic paruo pendamus, ut controuersias et iurgia tam superioris, quam etiam  inferioris ordinis, que Niceni  et ceteri sacrorum conciliorum canones, et Innocentii , atque aliorum sancte Romane sedis pontificum decreta in synodis prouincialibus a metropolitanis precipiunt terminari, ad uestram summam auctoritatem fatigandam ducamus. At si forte de episcopis causa nata fuerit, unde certa et expressa in sacris regulis non habeamus iudicia, et ob id in, prouinciali, uel in comprouinciali nequeat examine diffiniri, ad diuinum oraculum, id est ad apostolicam sedem nobis inde est recurrendum. Si etiam de maioribus causis a prouinciali episcopo ad electorum iudicium non fuerit prouocatum, et in aliqua causa idem episcopus fuerit iudicatus, id est a gradu suo in comprouinciali synodo deiectus, et putat se bonam  causam habere, et appellauerit qui deiectus est, et confugerit ad episcopum Romane Ecclesie, et uoluerit se audiri, si iustum putauerit ut renouetur examen, scribendum est ab his, qui causam examinarunt post iudicium episcopale, eidem summo pontifici, et ad illius dispositionem secundum septimum Sardicensis concilii capitulum renouabitur examen. Nam de metropolitano per sacras regulas constituto, qui ex antiqua consuetudine ab apostolica sede pallium accipit, sicut Leo  ad Anastasium, quod et Nicenum concilium  innuit, et ceteri Romane sedis pontifices in decretis suis ex sacris canonibus monstrant, sedis ipsius pontificis etiam ante iudicium est sententia prestolanda. Is enim est, qui secundum Ezechielem prophetam moratur in  gazophylacio quod respicit uiam meridianam, et excubat in custodiis templi . Et nos metropolitani ad comparationem illius sumus, qui in ministerio altaris, quod est ante faciem templi, in quo carnes incenduntur, seruimus, et controuersias carnalium in synodis prouincialibus laborantes dirimimus, et de maioribus ac maiorum causis ad examen summe sedis pontificis, post iudicium referre curamus. Homines enim sub illius potestate, sub nobis commilitones habemus et dicimus huic uade, et uadit, et alii ueni, et uenit . »Quoniam, ut Leo dicit,  et inter beatissimos apostolos in similitudine honoris fuit quedam discretio potestatis, et cum omnium par esset electio, uni tamen datum  est ut ceteris preemineret. De qua forma episcoporum quoque est orta distinctio, et magna ordinatione prouisum, ne omnes sibi omnia uindicarent, sed essent in singulis prouinciis singuli, quorum inter fratres haberetur prima sententia, et per quos ad quam beati Petri sedem uniuersalis Ecclesie cura conflueret, et nichil usquam a suo capite dissideret. Qui ergo scit se quibusdam prepositum, non moleste ferre debet aliquem sibi esse prelatum: sed obedientiam quam exigit, etiam ipse dependat.« Quam Rothadus a suis exigere magis, quam sacris regulis sategit dependere  et ideo ad hoc peruenit ut deiici promeruerit. Quem per plures annos et beneficiis impensis, et monitis atque obsecrationibus,  per me et per cepiscopos, ac per quoscunque familiares potui, ad obediendum sacris regulis commonere curaui. Multoties etiam et per litteras metropolitanas et ex apostolice sedis auctoritate minas ei inculcare curaui, et ex lectione catholicorum, quam grauiter offendebat, ei ostendere studui. Ad que respondebat, quia nichil aliud facere sciebam, nisi ei meos libellos tota die ostendere. Unde a multis et frequentissime redargutus fui, cur incorrigibilem et ministerio sacro inutilem, tandiu scienter contra Dei uoluntatem et sacram auctoritatem portarem. Ego uero quamuis sepissime et regem, et cepiscopos ac uicinos suos, atque etiam me multo sepius, quasi ex studio ad iracundiam prouocare satageret, licet non posset, sciens  periculosissimum esse in sacerdote perturbatam et precipitem iram precipitemque proferre sententiam, et persecutionum supplere seuitiam, dissimilitudines morum contumacias inobedientium, et malignarum tela linguarum, diu illum, non sine timore de periculo animarum sibi commissarum, portaui, et cum amplius portare non debui, ad plurimorum episcoporum consilium, ut uel eos audiret, illum deduxi. Quorum non audire consilium, sed aduersum me postulare iudicium maluit. Ad cuius petitionem, ut ei satisfacerem, ut uel sic erubesceret, et a cepta se stultitia reuocaret, iudicio me deuinxi, uelut iam uestre sanctitati plenius aliis litteris intimaui et replicare me pro uestre auctoritatis satisfactione cogit necessitas: ut cognoscatis  quoniam nichil in eum egi animo inimico, sed zelo diuino, quantum in conscientia mea perspicere ualeo. Sed et domno regi, ac episcopis regni eius, et quamplurimis, tam ecclesiasticis quam secularibus uiris, hec sunt nota que dico. Post depositionem autem illius, obtinui ut unam abbatiam ualde bonam ei domnus rex et episcopi consentirent: et omnes nos illi sicut patri, de nostris impendiis seruiremus, quatenus qui in deliciis uitam semper duxerat, non frangeretur, tantum ut seditiosus et molestus Ecclesie, cui prefuerat, esse non decertaret. Quod primum quidem acquieuit, sed, ut dicunt qui hoc se scire testantur, quidam episcoporum regni Lotharii zelo amaro contra nos ducti, quia  illorum consiliis de Waldrada non acquieuimus, et etiam aliqui de Germania, ut quidam dicunt, ad Ludouici sui regis suasionem, quoniam cum eo non feci sicut Rothadus, in fratris sui de regno expulsione, persuaserunt eidem Rothado, ut non se a seditione mouenda concrederet: et ipsi apud uos obtinerent, ut restitueretur. Nunc autem, sicut iussistis, ad uestram presentiam et dispositionem illum perduci, apud domnum nostrum regem filium uestrum obtinuimus, credentes quia quod Domino inde placabilius erit, cordi uestro inspirare dignabitur.

»De quo, quia benignissima dignatio uestra mihi seruo uestro per Luidonem dignata est scribere, ut iuncto mihi integro collegio fratrum, secundum modum  ibidem descriptum, uestra apostolica censura fretus, studerem illam pristino redintegrare decenter officio. Sciat reuerendissima et amantissime colenda dulcissima uestra paternitas, hoc me agere nequiuisse, pro his qui continentur in subditis: uidelicet quia cum litteris ad uestram auctoritatem deferendis idem Rothadus iam commissus erat eis, qui ad uestram presentiam illum deducerent, et mihi non erat possibile integrum fratrum collegium conuocare; quoniam, ut supra scripsi, a diecesi nostra longius eram remotus, in filii uestri regis nostri seruitio. Et quoniam sine illorum iudicio, qui in eius depositione fuerant, et quibus inde scripsistis, restitui regulariter non ualebat, et episcopi aliarum prouinciarum, per meam conuocationem,  in multis occupati, congregari non poterant. Sed et cepiscopi Remorum prouincie, ab ipsa synodo, in qua epistolam sanctitatis uestre audiuimus, causa resistendi Nortmannis ad suas sedes festinare maturauerunt. Pauci etiam numero episcopi, qui mecum in filii uestri regis nostri erant obsequio, cum eis benignitatis uestre commendationem de Rothado relegi, responderunt non se scire talem uitam atque intelligentiam, taleque studium sacri ministerii in eo fuisse, ut in hoc se miscere auderent: presertim cum is, qui antea aliquam reuerentiam de deiectione sua habebat, et semper inobediens et sacris regulis et regie dignitati, et metropolitano priuilegio fuerat, nunc effrenatius ad multorum malum exemplum, et plurimorum beneuolentium scandalum deseuire, et  negligentius atque perniciosius uiuere, uoluntatibus suis seruiens, cum libertate deberet.

»De eo autem quod benignitas animi uestri, pensans non belluinum, sed humanum hominis animum, scripsit dicens: Fortasse cognoscet delictum suum, et sua sponte in iudicio, quo iudicatus est, perseuerare deliget. Quod si fecerit, apud regem Karolum, dilectissimum uidelicet filium uestrum agendum est, ut liberalitate sua eidem congrua beneficia, quibus sufficienter cum suis sustentari, ac honorifice degere possit, benigno mentis largiatur affectu: sciat dignatio uestra, non illum esse huiusmodi temperantie. Nam ab eo quod cepit nunquam potuit reuocari. Que etiam ego famulus uestre dominationis,  meditatus sum cum corde meo, et conferens cum fidelissimo filio uestro domno meo rege glorioso, in hac causa prouidi, uestre sapientissime auctoritati scribere dignum duxi: id est, quia licet fretus uestre auctoritatis litteris per Luidonem mee exiguitati directis, quarum mentionem fecistis in epistola quam filio uestro domno nostro regi misistis, quasque illi relegi, apud eum obtinere possem, ut missis suis, qui Rothadum ad uestram deducendum presentiam susceperunt, mandaret, quatenus ab arripiendo Romam itinere exspectarent, donec opportunum tempus episcopos regionum nostrarum conuocandi adueniret; quia non erat ratio, ut aliis notificaretur, cur Rothadi transmissio tardaretur, antequam episcopis uestre auctoritatis epistola legeretur:  poterat fieri, ut qui me diuina clementia et sua benignitate et amoris deuotione colunt, et aliquid estimant esse, cum nichil sim, cognoscentes meo obtentu id accidisse, in me scandalum paterentur, quasi contemni aut negligi facerem uestram commendationem, qui intra constitutos a uobis dies in epistola per Odonem episcopum missa, ad obediendum uestram accelerari fecerim, quantum potui, iussionem. Et si quando in unum conuenirent episcopi, qui sciunt, et me una cum eis scire norunt Rothadi negligentiam, et diutinam in sacro ministerio inutilitatem, de eius restitutione alloquerer, omnes me exsufflarent, et amentem penitus iudicarent; sic etiamsi Rothado, ut se concrederet  beneficia nos impetraturos  promitteremus: quoniam pene omnes in istis prouinciis sciunt, quia secundum Carthaginenses et Africanos canones , et decreta beati Gregorii, electorum se commisit iudicio; et amplius quam quingenti interfuerunt diuersi ordinis uiri, uidentes quando calix aureus cum gemmis a caupone et tabernaria per missum regis de illius pignore sumptus, ac delatus fuit in synodum, et scientes coronas argenteas a Iudeo, cui illas dederat, resumptas, et facultates ecclesiasticas ab eo suppressas, et latenter commendatas, indeque receptas et Ecclesie redditas, et uascula argentea, que non pauci ponderis a longo tempore in ecclesias pependerunt. Sed et alia que sui decessores ac predecessores, ceterique fideles, pro  remedio anime sue eidem Ecclesie obtulerunt, ab eo sine consensu metropolitani ac cepiscoporum, et sine economi, ac presbyterorum et diaconorum sue ecclesie assensu pro libitu suo donata. Cum etiam beatus Gregorius multoties in epistolis suis ex sacris canonibus scribat: quecunque episcopus post ordinationem episcopatus acquisierit, omnia esse Ecclesie in qua exstitit ordinatus. Unde constat, quia nec ipse sine economo et conscientia clericorum illa debeat dispensare. Sed et omnes urbis incole ac populi, qui cum rege ac episcopis ad synodum conuenerunt, et ut reuera ad spectaculum currentes, cum uiderunt usque ad ostium synodi uenientem, et inde ut maniaticum redeuntem, quique  sciunt quantam benignitatem regis et fratrum spernens, qualiter de certis capitulis, unde sacri canones expressa decreuerunt iudicia, iudicatus, lacrymantibus rege et episcopis, durior saxo recesserit, putarent nos, qui eum secundum sacros canones sicut eos intelleximus, iudicauimus, et postea, ut ipsi precipiunt canones, per cepiscopum nostrum, qui eidem iudicio interfuit, prius iudicium nostrum, de eo referre, et nunc illum ipsum cum nostris litteris atque uicariis, sicut, iussistis, ad apostolicam sedem, que paternos canones seruandus confirmat, et confirmatos ac obseruandos sua obseruatione demonstrat, dirigere procurauimus, de uestre auctoritatis iustitia et equitatis libramine dubitare: et ideo ut se concrederet locarium ei  promittere, sicque nos ut insanos merito denotarent, cum etiam si fieri posset  ut talis a uobis cognitus, restitutus in ordine nominetur, nulla de cetero nobis conscientia de sibi a uobis commissis animabus esset periculum. Et cum omnes in istis regionibus sciant, quam negligens et contemptor sacrorum canonum, et quandiu, quamque patienter atque benigne fuerit toleratus, et a quam inuitis,  fuerat iudicatus, nullam habere possemus uerecundiam de restitutione illius: si foret facta a uestri summi pontificatus potestate. Quia omnes senes cum iunioribus scimus, nostras Ecclesias subditas esse  Romane Ecclesie, et nos episcopos in primatu beati Petri subiectos esse Romano pontifici, et ob id salua fide, que in illa Ecclesia semper uiguit, et Domino cooperante florebit, nobis est uestre apostolice auctoritati obediendum. Nobis quippe cum aliis quibusque scriptum est, quia iehsu erat subditus parentibus suis . Nobisque item scriptum est: Obedite prepositis uestris, et subiacete eis . Et nil per contentionem, neque, per inanem gloriam . Et si quis uult contentiosus esse, nos talem consuetudinem non habemus, neque Ecclesia Dei . Propterea locutus cum fidelissimo filio uestro, domno meo rege glorioso, illi replicaui, quod sepe inculcaui, quodque libentissime accepit, et adimplere cupit, quia sicut Domini est  terra et plenitudo eius, orbis terrarum et uniuersi qui habitant in eo, : et ipsius est regnum, et cui uoluerit dabit illud : ita ipse supra fundamentum apostolice petre suam fundauit Ecclesiam , quam et ante passionem, et post resurrectionem suam speciali cura et singulari priuilegio beato Petro, et in illo suis commisit uicariis: cuius sedem, sueque sedis pontificem qui honorat, illum honorat qui dixit: Qui accipit si quem misero, me accipit . Et ab ipso honorabitur dicente: Honorantes me honorificabo, et qui contemnunt me erunt ignobiles . Idcirco quia multi sciunt, qualiter se Rothadi reclamatio habeat, et quidam inde aliter,  dicunt, et omnes generaliter sciunt, quoniam uestra auctoritas illum cum nostris uicariis ad suum precepit destinari iudicium, dignum et iustum est, ut quemcunque episcopum Romanus pontifex ad se Romam uenire mandauerit, si infirmitas, uel grauior quemcunque necessitas uel impossibilitas, sicut sacri prefigunt canones, cum non detinuerit, ad illum uenire studeat, multo magis etiam is, quem pro tali querela ad se quocunque modo clamantem presentie sue iudicat exhibendum. Et quicunque uiderit uel audierit, quod rex et episcopi apostolice sedis summum pontificem prompte obaudiunt, et honorant, promptius et humilius eis subiecti sui obedient. Nam ut beatus Gregorius dicit: Sicut languente capite subiecta membra in cassum uigent; ita gloria et honore  coronato, id est honorificato ac decorato capite, subiecta membra eius honore atque decore fulgebunt. Et Rothado in nullo poterat melius satisfieri, quam si ad uestram pergeret presentiam, et ei tantorum subscriptionibus episcoporum, qui Deo et uobis mentiri nolunt et allegationibus tot uicariorum eorumdem episcoporum fuerit, illum bonam causam nequaquam habere, ostensum.

»Quamobrem sibi ipsi, et non uobis reputare debebit, quia sine bona causa se et multos alios fatigauit. Unde illum uestra discretissima pietas, que compassionem proximo, et rectitudinem debere uitiis nouit, suis apostolicis litteris sufficienter premonuit. Quique inter alias secordias [i, socordias] tante duritie dignoscitur, ut cum multoties sine ullo respectu  timoris uel amoris diuini, et absque ulla humana uerecundia, per tot annos et in tantis causis, toties sacris canonibus, et decretis sancte sedis Romane pontificum, et sue metropolis priuilegio, ac synodalibus iudiciis resultauerit, et per tantos annos, atque a tantis pertoleratus a sua stultitia se reuocare contempserit, a rege et episcopis multipliciter obsecratus, in hoc adduci non potuit, ut sacris canonibus et decretis sancte sedis Romane pontificum, et secundum ea sue metropolis priuilegio de cetero se obediturum subscriberet  et sic pace fraterna in omnibus potiretur. Postea autem sua sponte in libello sue professionis, per quem ad electorum iudicium prouocauit, hec se obseruasse  impudenter, quia scientibus cunctis mendaciter, synodo misit, et sic ad iudicium prouocauit, que se seruaturum ne iudicaretur, subscribere detrectauit. Quod ideo, sicut postea nobis dixerunt, qui ab ipso audierunt, subscribere noluit, quod et nos percepimus, ne uinceretur: sed si in nostra rex et episcopi permaneremus sententia, Romam iret antequam uinceretur, et quando illuc ueniret, his per uestram iussionem, cum a uobis foret nobis nolentibus absolutus, subscriberet. Non intelligens, imo intelligere non ualens  uestram auctoritatem sapientissime intelligere, quare Dominus de celo alloquens Paulum et dicenti: Quid me iubes, Domine facere?  non omnia que agenda  erant exposuit: sed ad Ananiam, a quo agenda auditurus et accepturus erat, illum direxit. Sic et angelus Cornelium, postquam illum exauditum esse denuntiauit, ad Petri doctrinam atque obedientiam misit . Quem licet ante baptismum sancto, ut ita dicamus, Spiritu baptizatum, beatus Petrus illius baptismate, qui baptizat in Spiritu sancto, et in quo credentium corda fide purificantur, baptizari precepit . Unde facta questione contra eum etiam a minoribus suis, tamen fidelibus, cur ad gentes intrauerit, isdem apostolorum princeps summorum gratia donorum repletus et innumerabilium miraculorum potestate suffultus, querele non ex potestate, sed ex ratione respondit, causamque per ordinem ea mansuetudine exposuit, qua humilitate  prefato Cornelio se adorare uolenti dixit: uide ne feceris. Nam et ego ipse homo sum, sicut et tu . Si enim in querela fidelium, ut Gregorius dicit, aliquid de sua potestate diceret, profecto doctor mansuetudinis non fuisset. Humili ergo eos ratione placauit, atque in causa reprehensionis sue humiliter rationem reddidit, et etiam testes adhibuit, dicens: uenerunt autem mecum et sex fratres isti . Cuius humilem auctoritatem, et mansuetissimam potestatem, et rectissimam predicationem dicentis: Non dominantes in clero, sed forma facti gregi , secutus B. Gelasius in decretis suis  ad omnes episcopos, de institutis ecclesiasticis dicit: Cumque nobis contra salutarium reuerentiam regularium cupiamus temere nichil licere:  et cum sedes apostolica super [or., superior] his omnibus, fauente Domino, que paternis canonibus sunt prefixa, pio, deuotoque studeat tenere proposito, satis indignum est, quemquam uel pontificum, uel ordinum subsequentium, hanc obseruantiam refutare, quam B. Petri sedem, et sequi uideat et docere: satisque conueniens sit ut corpus [or. addit. totum] Ecclesie in hac sibimet obseruatione concordet, quam illi uigere conspiciet, ubi Dominus Ecclesie totius posuit principatum . De Barnaba quoque et Saulo dicente ueraciter, Paulus apostolus non ab hominibus, neque per hominem, sed per Iesum Christum et Dominum Patrem. Qui postquam diutius fruiti sunt apostolorum consortio, non ipsis apostolis, sed iuxta fidem sacre historie,  ministrantibus Domino prophetis et doctoribus qui erant Antiochie, dixit Spiritus sanctus: Separate mihi Barnabam et Saulum in opus ministerii, ad quod assumpsi eos . Tunc ieiunantes et orantes, imponentesque eis manus, dimiserunt illos. Et ipsi quidem missi a Spiritu sancto abierunt uocati apostoli, et in sequenti anno, id est 14 post passionem Domini, licet qui operatus est Petro in apostolatum circumcisionis, operatus sit et Paulo inter gentes, tamen iuxta condictum Iacobi, Cephe et Ioannis, gentium magisterium una cum Barnaba Paulus accepit. Idem quoque Paulus apud Corinthios negligentibus rectoribus de incestuoso scripsit: Congregatis uobis, et meo spiritu, traditum huiusmodi  interitum carnis, Satane, ut spiritus saluus sit in die Domini . Ipsi enim Corinthiorum rectores illum tradiderunt in interitum carnis Satane, et Paulus cognito eius opere, sua auctoritate cum illis: et comperta eius penitentia, ipsi eum restituerunt, et Paulus sua auctoritate cum illis: Cui inquiens, aliquid donastis, et ego. Nam et ego si quid donaui propter uos in persona Christi . Hinc beatus Gregorius : A bono, inquit, uestro non dissentio. Meum sit quod ipsi fecistis. Cui uelut si dicere presumamus, quare ita caute discipulis te copulas? quare uel te illorum, uel illos tuis actionibus tam sollicita mente conformas? ut non circumueniamur, inquit, a Satana: non enim ignoramus cogitationes eius  id est, ne hoc quod bene mens inchoat ipse in malitie finem uertat. Et Innocentius : Hec ad Corinthios apostolica est declarata benignitas, ut in uno spiritu ductam ac reductam sententiam boni semper indifferenter sequantur.

»Et Leo ex Apostolo : »Nemo quod suum est querat, sed quod alterius, et unusquisque proximo suo placeat in bono ad edificationem . Non enim poterit unitatis nostre firma esse compago, nisi nos ad inseparabilem soliditatem uinculum caritatis astrinxerit. Quoniam sicut in uno corpore multa membra habemus, omnia autem membra non eumdem actum habent: ita multi unum corpus sumus in Christo, singuli autem  alter alterius membra . Connexio totius corporis unam sanitatem, unam pulchritudinem facit. Et hec quidem connexio totius corporis unanimitatem requirit, sed precipue exigit concordiam sacerdotum. Quibus etsi ordo est generalis, non tamen communis est dignitas omnibus.« Hec autem, seruata altiori intelligentia, circa supra dictos sunt acta, et a predictis docta, ut cognoscatur qualiter minores potioribus debeant obedire, et potiores minoribus prouidere, et ordo a Deo dispositus ab omnibus, et in omnibus ualcat conseruari. Unde summus Ecclesie pastor docet: Si quis ministrat, tanquam ex uirtute quam administrat Deus, ut in omnibus honorificetur Deus , qui seruis suis commisit negotia sua, et unicuique secundum  propriam uirtutem ; sicut et de Spiritu sancto scriptum est, quod dona diuidit singulis prout uult . Et hinc iuxta Sardicense concilium : summus prime et sancte sedis Romane pontifex, pro examinis renouatione ad se reclamantis et confugientis cum sua clamatione deiecti prouincialis episcopi, non statim singularitate priuilegii, et auctoritatis sue restituit; sed remittens cum ad prouinciam, ubi causa patrata fuerat, et in qua iuxta Carthaginenses canones , et iura legis Romane, causa potest diligenter inquiri, et quod non sit difficile testes producere, ueritas inueniri; aut finitimis episcopis dignatur scribere, aut e latere suo mittit, qui habentes  eius auctoritatem presentes cum episcopis iudicent, et diligenter causam inquisitam diffiniant; aut dignatur credere episcopos sufficere, ut negotio terminum possint imponere. Et Innocentius : »Si que cause uel contentiones inter clericos tam superioris ordinis, quam etiam inferioris fuerint exorte, congregatis secundum synodum Nicenam  eiusdem prouincie episcopis iurgium precipit terminari. Et Bonifacius  de Maximo scribit, ut ad prouinciam uenire cogatur, et illic se constituto presentare iudicio, et quidquid de illo duxerint prouincie episcopi decernendum, cum ad eum relatum foret, sua firmaretur auctoritate: quatenus, ut idem  ad Hilarium scribit, metropolitani sui unaqueque prouincia  in omnibus rebus ordinationem semper exspectet, sicut scriptum est in Niceno concilio , ut sicut apud Alexandriam, quia et urbis Rome episcopo parilis mos est. Similiter et apud Antiochiam, ceterasque prouincias, suis priuilegia seruentur Ecclesiis.« »Unde bene placuit  annis singulis per unamquamque prouinciam bis in anno concilia celebrari, ut communiter omnibus simul episcopis congregatis prouincie, discutiantur huiusmodi questiones.«

»Et hec dico, non, quod absit, preiudicans summe sedis apostolice, et sancti apostolatus uestri in aliquo potestatem, cui in omnibus sum, sicut rectum est, obedire paratus. Sed quia summe auctoritati uestre obsequium prestare me puto, cum ea que  sentio, aut ad probationem, aut ad correctionem humiliter sapientie uestri magisterii pando; et Rothadi mores uobis intimare procuro, ne mea negligentia, qui eos noui, uos lateant, quatenus certius quod uobis placuerit de illo uera auctoritas decernere ualeat. Quem si nunc in dispositione iudicium uestrum manere decreuerit, scimus de benignitate et modestia ac pietate filii uestri domni nostri Karoli, quoniam quidquid de illo prefato filio uestro preceperitis, et rationabiliter poterit adimplere, sine ulla retractatione obediet. Sed et cepiscopi nostri de Ecclesiarum suarum stipendiis abundantissime illi impendent. Mea etiam exiguitas, sicut nunquam ad retributionem mali propter contemptus et contumelias ab illo mihi illatas peruenire uolui; ita  quidquid benignitatis potero, libentissime abundantius etiam, quam unquam fecerim, impendere procurabo. Si uero sine ulla satisfactione tam diutini contemptus sacrorum canonum, et sedis apostolice decretorum, ac sue metropolis priuilegii, atque synodalium iudiciorum, quibus nec obedire, nec se obediturum de cetero profiteri uel subscribere uoluit, et absque professione, uel suscriptione sue correctionis et obedientie, coram fratribus suis, quorum multoties regularia spreuerat monita, cum inde pluraliter in Leonis et Gregorii epistolis relegatur. Si etiam, ut illa pretereamus que ob sacerdotii uerecundiam et opprobrium secularium, sequentes Africanum concilium, nec ad nominationem  in synodum deduci permisimus, paruipensis et sine aliqua correctione dimissis eis capitulis, auctoritati uestre sub fidei astipulatione directis, pro quibus fuerat iudicatus ab episcopis, ad quorum iudicium prouocauerat, secundum expressa sacrorum canonum et apostolice sedis decreta, Celestino dicente : »Que enim a nobis res digna seruabitur, si decretalium norma constitutorum pro aliquorum libitu licentia populis permissa, frangatur?« Mox uestre potestati placuerit illum restituere, ut prime sedis et matris ac magistre omnium Ecclesiarum pontificis, cunctorumque episcoporum patris atque magistri regulare iudicium ferre conuenit, equo animo feram. Credo tamen diligentissimam discretionem uestram prouisuram contemptum ac contumaciam  subiectorum erga prelatos suos, et libertatem impune delinquendi contra canones sacros, que hinc in nostris regionibus poterunt  noxias uires accipere: presertim cum sapientissime auctoritati uestre constet esse notissimum, demonstrare Sardicense concilium in septimo suo capitulo: qualiter deiecti et ad se clamantis episcopi restitutionis, uel in depositione permansionis exsecutio, cum indemnitate simpliciter iudicantium ab apostolica sede debeat celebrari. Quod et Innocentius, ac Bonifacius, uerum Leo in decretis , et Gregorius euidentius in epistolis suis demonstrant, Carthaginensis concilii, imo apostolice Sedis, que in suis eidem presedit uicariis decreta sequentes : »uidelicet a  quibuscunque iudicibus ecclesiasticis ad alios iudices ecclesiasticos, ubi est maior auctoritas, fuerit prouocatum, non eis obsit, quorum fuerit soluta sententia, si conuinci non potuerint, uel inimico animo iudicasse, uel aliqua cupiditate aut gratia deprauari.« Unde nobis et conscientia testimonium perhibet, et omnibus qui interfuerunt notum factum fuisse dignoscitur, quoniam illum seruare quam iudicare maluimus, si pro sacrorum canonum neglectu eorum iudicio, per quos Spiritu sancto inspirante promulgati sunt, cum eo quem corrigere nequibamus, damnari pariter non timeremus. Et idcirco nullo inimico animo, nulla cupiditate aut gratia deprauati, flentes illius incorrigibilem socordiam, et irreuocabilem pertinaciam, regularia in  eum iudicia exsecuti sumus, que ab eo suspendere diutius non presumpsimus.

»uestra etiam et summa auctoritas in decernendo attendet Apostolum docentem, quia quorumdam peccata precedentia sunt ad iudicium, quorumdam etiam et subsequuntur . Que, sicut beatus exponit Ambrosius , ac si posita in bilance, in iudicio sunt examinanda, utrum bona opera amplius pensando remuneranda precedant, et male facta minima misericorditer dimittenda demonstrent: an male facta amplius pensando precedant, ut mereantur damnationis iudicium, et bona paucula suffocent. Quia et nos pro modulo nostro non solum inutilitatem, uerum et noxietatem  in Rothado cum factis suis pensauimus: et uelut ficulneam infructuosam, terram rationalem diutius inutiliter occupantem, et etiam post plura tempora, pluresque admonitiones, quasi cophinos pinguedinis sibi appositos non recipientem, sed sterilem permanentem, non sine dolore cordis succidendum prouidimus. Et cum hec ita se habeant, absque dubitatione confido, quia illud, quod in prefato Carthaginensis concilii  capitulo sine ulla interpolatione subsequitur, decretum uestri moderaminis nequaquam preteriet: Sane, inquit, si ex consensu partium electi fuerint iudices, etiam a pauciore numero, quam constitutum est, non liceat prouocari. Qui numerus constitutus in duodecimo superiori capitulo demonstratus, et consensus  partium expetitus, in diiudicatione Rothadi constat fuisse completus. Quorum et si iudicium pro quacunque causa forte rationabiliore, et adhuc nobis incognita, uestre summe auctoritati, quam multa nobis occulta non transeunt, placuerit refragari, quia meum est mea uobis obediendo committere, et non iudicia uestra discutere, sustinebo, et contra uestram regularem restitutionem, si forte in eo agenda uisa fuerit  non recalcitrabo, ducens pro magno, si a diutinis et multis molestiis, quas ab illo et pro illo passus sum, iam tandem aliquando ualeam respirare: et nunquam mihi contingat ulterius contra illius inquietudines inutiliter  laborare. Et quod non solum ab ecclesiasticis personis, uerum et multo magis etiam a secularibus nostra iudicia contemnuntur, et pro nichilo ducuntur, dicentibus eis, et ad medium deuocantibus illa, que mihi uestre auctoritati non sunt ascribenda, ut non animum dulcedinis uestre in aliquo moueam, quod summopere cauere desidero. Si qui in prouincia nostra, quorum querela  ad uos ualeat peruenire. maioribus causis de cetero quedam commiserint, sicut de quibusdam rebus frequentius in istis, quam retroactis temporibus committuntur, ne a Deo damner silentio, eos commonere studebo, et si corrigere se uoluerint congaudebo. Sin autem, ad uestrum eos iudicium prouocabo. Qui si ire uoluerint, uestra sancta sapientia  quid inde melius uiderit, decernere procurabit. Si autem ire noluerint, facient quod sibi utile iudicauerint. Me utinam hinc a diuina damnatione sententia sancti Ambrosii liberet, qua dicit: Si, inquiens, quis potestatem non habet, quam scit reum abiicere, aut probare non ualet, immunis est. Sicque ut puto, quia in multis occupatus, et itineris longitudine atque in soliditate obstrictus de omnibus, antequam insolentium querela ad uos perueniat, ad apostolicam sedem referre non ualeo, infirmitate grauatus, et  termino iam uicinus, potero precauere, ne a quocunque sanctitatis uestre animus erga me moueatur, ut aliqua mihi excommunicatio intentetur. Et licet nouerim  secundum Apostoli Euangelium, redditurum Dominum unicuique secundum opera eius , testimonium reddente illis conscientia , et inter se inuicem cogitationum accusantium, aut etiam defendentium, in die qua iudicabit occulta hominum. Et ut Leo dicit: Si quid per seruitutem nostram, uidelicet sacerdotalem, bono ordine et gratulando impletur affectu, non ambigamus per Spiritum sanctum nobis fuisse donatum; et quod secus fuerit, ratum esse non poterit: modis omnibus, quantum ipse donauerit, a quo est omne datum optimum et omne donum perfectum , prouidere studebo, ne a communione sedis apostolice  quolibet modo extorrem me ultimus dies, qui mihi incertus est, et subito uenire potest,  inueniat. Erit enim, quamuis tardius quam necesse sit, quoniam ego grauis peccator, graui carcere corporis diu inclusus teneor, merito in multis afflictus, prouidentissimo Domino prouidente, et tempus, et persona in Remorum Ecclesia, quando, et in qua ab apostolica auctoritate priuilegium integratum sibi ex antiqua consuetudine collatum et conseruatum habebitur: que nunquam, excepto Romano pontifice, primatem habuit, nisi quandiu eiecto sine ullo crimine ab ea suo pontifice, uiolentia tyranni Milonis, tempore Karoli principis pastore uacans, Bonifacio apostolice sedis legato, aliquandiu, sicut et Ecclesia Treuerensis, commissa fuit. Inter quas, Remensem scilicet et Treuerensem Ecclesiam  hec semper distinctio fuit, sicut in ecclesiasticis monumentis inuenimus, et uetustissimam consuetudinem semper obtinuisse comperimus, ut isdem episcopus non loci, sed dignitate ordinis prior secundum sacras regulas haberetur, qui foret in qualibet istarum Ecclesiarum metropoli antea ordinatus. Mihi uero necesse erit, me taliter gerere, ne toties auctoritatis uestre epistolas excommunicationes intentantes et obiurgationes, quas raro et magna necessitate fiendas in apostolorum uirorum litteris legimus, ferentes de reliquo accipiam, sicut istis temporibus, peccatis meis merentibus frequenter accepi. Quod si sanctitati uestre placuerit, non uobis opus agere in postmodum erit, donec apostolica uestra iussio me inobedientem in  aliquo contra regulas sacras per contemptum, quod absit, inuenerit. Qui enim quare Dominus in Euangelio centurionis fidem , dicentis: Dic uerbo et sanabitur puer meus , intelligit quam operatorium sit episcopi, imo sicut in Paulo in se loquentis Christi , quanto magis pontificis apostolice sedis uerbum, et quam obedienda sit ipsius preceptio, etiam sine ulla adiurationis adiectione, cognoscit. Quod et scientibus inculcare, et nescientibus intimare, sapientibus et insipientibus debitores debemus episcopi. Quibus si de reliquo uerba iniquorum preualuerint aduersum nos, sicut iactitant proferentes, non erit necesse de prouincialibus synodis,  in quibus hactenus laborauimus, magnopere laborare: quippe quoniam erit et lex et spes sibi quisque. Quod quidem uestra humilitati nostre scripsit sublimitas, primo uos commotos esse ad Rothadi causam inquirendam, cura, qua pro uniuersis fratribus uestris constringimini, cum debita reuerentia gratanter accepi: intelligens quia in numero fratrum nos qualescunque metropolitani computari debemus. Ea propter sicut uestre discretioni prouidendum est, ne subiecti episcopi a metropolitanis irregulariter condemnentur: ita nichilominus prouidendum est ut metropolitani a subiectis episcopis non irregulariter contemnantur. Deinde quod perspectissime scripsistis secundo, quoniam sedem apostolicam Rothadus noscitur appellasse,  et ne uideamini Ecclesie uestre priuilegiorum detrimenta diebus uestris equanimiter tolerare: et hoc nichilominus a nobis, et ab omnibus est rectissime suscipiendum, et solertissime conseruandum. Quod et ego pro modulo meo seruandum esse uolui, et uolo, et fauente Domino in hac deuotione manebo, sciens priuilegium metropolitane sedis Remorum,  in summo priuilegio sancte sedis Romane manere, et priuilegium esse sedis Romane, si sua auctoritate priuilegium sibi subiecte sedis fecerit uigere, et studuerit confirmare. De eo uero quod tertio loco ad medium deuocastis, scribere aliud nichil presumpsi, nisi quia causa Rothadi a causis illorum, de quibus scripsistis, est pene in cunctis dissimilis. De  eo quod tandem apostolica uestra benignitas indignitati mee scribere est dignata, ut hec uobiscum cogitem, et quod de Rothado decernitis approbem, et non ad mei iniuriam id uos egisse aliquantulum autumem, quantum ualeo totis medullis cordis, cum omni supplicatione et debita ac submissa humilitate immensas gratiarum actiones sancto apostolatui uestro rependo, cum omni sinceritate animi rescribens, quia sicut mihi scribere dignati estis, ita per omnia credo. Et quia priuilegium uestri summi pontificatus, ut condecet, et omnes desideramus, euindicatum habetis, quod nemo nostrum contradixerat in deductione Rothadi, sicuti precepistis ad uestram presentiam: ut perdonare dignati estis, uidere desidero, et uisurum me esse confido; quia non aliud,  nisi ut supra monstraui, quod regule sacre precipiunt, et mihi petendum et uobis concedendum est, postulo: uidelicet, ut sic Rothado ab auctoritate uestra compassio exhibeatur, ut uigor ecclesiasticus non dissoluatur: et sic uigor ecclesiasticus conseruetur, ut debita misericordia et necessaria sufficientia ei non denegetur: quatenus nec ipsius exemplo ad excedendum alii prouocentur, ne quibus in istis regionibus longius ab apostolica sede remotis censure ecclesiastice moderatio est commissa, hinc  conspiciant, unde aut negligentia aut dissolutione tepescant, uel terminos quos statuerunt patres , transgrediendi materiam se sumere posse dicant: quos sicut intelleximus, nos  hactenus seruasse putamus. uos uidebitis quid inde facto melius erit, et nobis in iudicio uestro uidendum est, quid Deus uelit; quoniam iniusta esse non poterunt diuina iudicia, quia a soliditate confessionis apostolice petre, aduersus quam inferi porte, id est, suggestiones uel operationes praue non preualebunt , dictante iustitia proferentur. Epistolam quam mihi auctoritas uestra, cum obtestatione precepit Rothado dirigere, domnus noster rex, filius uester, mox ut ad cum uenit, per abbatem suum Rothado direxit.

»Rodulfus quoque, eiusdem filii uestri domni nostri regis auunculus, III Idus nunc elapsi mensis Decembris ab Ludouico Germanie rege reuertens, cum ualde uesperi a corte regis nostri ad mansiones nostras  super fluuium Ligerim, secus confinium regni Aquitanie festinaremus, misit ad me hominem suum, nomine Rodulfum, mandans quia prefatus rex Ludouicus quemdam hominem Rothadi, cum epistolis uestre sanctitatis, manui, et fidei sue commisit: quatenus ita ad presentiam domni nostri regis Karoli cum eisdem episcopis eum perduceret, ut nullum malum ei inferret. Est enim apud domnum nostrum regem idem homo accusatus, quod furatus sit res et thesaurum Ecclesie, et post periurium inde commissum, fuga lapsus, ad Ludouicum regem perrexerit. Unde idem Rodulfus petiit, ut ego illum inde apud domnum nostrum regem adiuuarem: ut quoniam predictum hominem in sua fide acceperat, nullum malum haberet. Cui respondi, ut teneret  ipsum hominem secum, ne interim ullum malum pateretur, donec ad cortem redirem, et quantum possem inde illum adiuuare curarem. Ipsum autem hominem nec tunc, nec postea uidi, nec quo abscesserit cum epistolis, audiui. Que idcirco sanctitati uestre scribere studui, ut si aliquis maliuorum nostrorum  uobis quidquam sinistri ex hoc suggerere uoluerit, quid inde uerum sit cognoscatis, et erga me uestrum animum non moueatis.

»Rationem denique quam reddidi coram electis iudicibus, de quibus per libellum prouocationis ad electorum iudicium fueram a Rothado impetitus, ipsi uenerabiles episcopi uestre auctoritati transmittunt. De gestis uero a Rothado post excommunicationem suam in prouinciali synodo compilatis, que  per uicinos nostros ad uos in derogationem nostram peruenisse audiuimus, episcopi Remorum prouincie per communes legatos nostros uestre sanctitati, que sciunt, intimare curarunt. »Item post aliquanta de promotione ipsius domni Hincmari ad episcopatum, que iam superius partim prenotata non curauimus hic iteranda.« Denique prefato Ebone defuncto, Ecclesia, sed et parochia nostra, secundum consuetudinem quam ex antiquo habuit  ipsius nomen inter sacrosancta mysteria in episcoporum catalogo recitare pietatis gratia cepit, et hactenus facit. Quod ego ne scandalizarem deuotos, quasi inuidens saluti fraterne,  maxime autem quiescentis in Domino anime, qui non pro exorbitatione a catholice fidei sanitate anathematizatus, sed sua conscientia stimulante, primum a seipso, et postea a synodo, sed et apostolica sede damnatus exstitit, hoc prohibere sine apostolice sedis auctoritate nequaquam presumpsi, dicente beato Celestino papa . Quia nefas est hec pati religiosas animas, quarum afflictione  nos quoque conuenit macerari. Nunc autem in epistolis sanctitatis uestre, quas Engelwinus diaconus nobis attulit, inuenimus, ut Teotgaudium et Guntarium in catalogo episcoporum non recipiamus. Et Antiochenum concilium [subaudi statuit, aut precepit]: ut premisimus, et melius ipsi scitis, de eo qui post damnationem  iuxta precedentem consuetudinem, episcopale presumit ministerium , rescribere mihi dignetur apostolica uestra auctoritas, utrum eumdem Ebonem inter episcopos in sacris diptychis in ecclesia nostra nominare permittam, an, ne de cetero in episcoporum catalogo nominetur prohibere debeam; quatenus uestra auctoritate fultus, quid in nostra Ecclesia inde sit obseruandum, sine ambiguitate, decernentibus uobis demonstrem .«



CAPUT XIu. De quodam Gothescalco schismatico.

Ceterum Luido mihi dixit, quod cum eo rationem de damnatione et reclusione Gothescalci habuissetis. Unde quoniam per alios iam audieram, ad sanctitatem  uestram uerba uenisse, mihi auctoritati uestre quedam ex uerbis et catholicorum sensibus in rotula, qualiter contra ipsius pestiferi hominis sensum sentiam, per Odonem episcopum, et nichil inde responsionis accipere merui. De quo nichilominus ut redderem rationem, quidam episcopi, quorum nichil de illo intererat , me ad conciliabulum nuper Metis habitum, quod uocari synodum uetuistis, sicut intelligo, irregulariter quarto die antequam congregaretur , cum ego longius quam octoginta, et idem Gothescalcus plusquam centum millibus ab ipsa ciuitate disparati essemus, nichil me inde ante premonitum per quemdam laicum  hominem litteris uocauerunt. Et nunc ideo breuiter de eo sanctitati uestre suggero, quoniam antequam ad episcopatus ordinem peruenirem, sicut abbas suus et monachi, inter quos fuerat conuersatus, ei testimonium perhibent, in metropolis Ecclesie Remorum monasterio, in Suessonica parochia, quod Orbacis [i, Orbacus] dicitur, habitu monachus, mente ferinus, quietis impatiens, et uocum nouitate delectans, ac inter suos mobilitate noxia singularis, de omnibus que in his regionibus peruerse tunc temporis sensa cognouerat, quedam sibi elegit capitula, ut nouitate uocum innotesci ualeret, utque simplicium et deuotorum sensus peruertere, et magistri sibi nomen usurpando, post se discipulos trahere, illisque  qui ad sua uota, auribus prurientes , magistros sibi coaceruare decertant, querere indebite  simulatione uite religiose et doctrina preesse. Quisque a Remorum chorepiscopo, qui tunc erat, contra regulas presbyter ordinatus, a monasterio irregulariter existens, peragratis regionibus plurimis, et exitiosa semina sator pessimus seminans, tandem in Mogontina ciuitate habita synodo , Rabano archiepiscopo libellum sui erroris porrigens, damnatus ab omnibus Germanie episcopis, cum litteris synodalibus ad metropolim Remorum  est remissus. Postea autem a Belgice Remorum, ac Galliarum prouinciarum episcopis auditus, et inuentus hereticus,  quia resipiscere a sua prauitate non uoluit, ne aliis noceret, qui sibi prodesse nolebat, iudicio prefatarum prouinciarum episcoporum, in nostra parochia  et nouitates amans timebatur a nobis ne disceret praua sentire, qui noluit recta discere docere: neue idem Gothescalcus cum aliis communem uitam ducens errori suo faceret esse communes, monasteriali custodie mancipatus est, docente Apostolo: Hereticum hominem post primam et secundam correptionem deuita , sciens subuersum esse huiusmodi, et proprio iudicio condemnatum. Qui ut Leo papa  de Eutichete dicit, cum uideret insipientie sue sensum catholicis auribus displicere, reuocare se a sua opinione  debuerat, nec ita Ecclesie presules commouere, ut damnationis sententiam mereretur excipere. Quam utique si in suo sensu uoluerit permanere, nullus poterit relaxare. A qua damnatione si uoluisset ad sensum catholicum resipiscere, paratus semper fui et sum  eum in catholice Ecclesie communionem recipere, sicut ei iubeo que sunt corpori necessaria ministrare. Si autem uestra catholica sapientia uult scire, que contra catholicam fidem ex ueteri heresi Predestinatiana  dicere uideatur,  de multis pauca uobis numero, sed non pondere, capitulatim significamus.

Dicit, quod et ueteres Predestinatiani dixerunt, quoniam sicut Deus quosdam ad uitam eternam, ita quosdam predestinauit ad mortem eternam. Dicit, quod et ueteres Predestinatiani dixerunt, quoniam non uult Deus omnes homines saluos fieri, sed tantum eos qui saluantur; omnes autem saluari quosque ipse saluare uoluerit, ac per hoc quicunque non saluantur, penitus non esse uoluntatis illius, ut saluentur; quoniam si non omnes saluantur quos uult Deus saluos fieri, non omnia quecunque uoluit fecit, et si uult quod non potest, non omnipotens, sed infirmus est Est autem omnipotens  qui fecit quecunque uoluit, dicente Scriptura: Omnia quecunque uoluit Dominus fecit in celo et in terra, in mari et in omnibus abyssis . Et item: In uoluntate tua, Domine, cuncta sunt posita, et non est qui possit tue resistere uoluntati : si decreueris saluare nos, continuo liberabimur. Dicit, quod et ueteres Predestinatiani dixerunt, quod non pro totius mundi redemptione, id est pro omnium hominum salute et redemptione Dominus et Saluator noster iehsu Christus sit crucifixus et mortuus, sed tantum pro his qui saluantur. Dicit quoquo modo dispari traditione, sed pari errore, quod et ueteres Predestinatiani dixerunt, exponens sententiam apostoli Petri: Eum qui emit eos, Dominum negantes  . Baptismi, inquit, sacramento eos emit, non tamen pro eis crucem subiit, neque mortem pertulit, neque sanguinem fudit. Quod autem baptismi perceptio redemptio nuncupatur, doctor gentium manifeste fatetur: Nolite contristare, inquit, Spiritum sanctum Dei, in quo signati estis in die redemptionis . At illa que propria et specialis est solorum omnium electorum, quam eis tantummodo crucifixus impertiuit pius Redemptor ipsorum, sicut a preteritis, ita nimirum et a presentibus natos, et nascituros, uiuos et mortuos, uidelicet omnes pariter electos redemit, eruit, abluitque peccatis. Ipsi prorsus, ipsi sunt mundus, pro quo passus est Dominus, ut ipse dixit: Panis quem ego  dedero, caro mea est pro mundi uita . Et item alibi idem Gothescalcus scribit: Absit procul a me, ut uel illud solummodo uelim somniare, nedum semel susurrare, ut ullum eorum perpetualiter secum periturum antiquus rapere ualeat anguis, pro quibus redimendis tam pretiosus Deo Patri Domini Dei nostri Filii sui, fusus est sanguis. Amen. Et item loquens ad Deum: Claret itaque satis aperte, quod nullus tibi perit, quisquis redemptus est per sanguinem crucis tue.

Quod Predestinatiani ueteres non dixerunt, iste ut audacius, ita et perniciosius dicit, deitatem sancte Trinitatis trinam esse. Sunt et alia, que ipse et alii plures in istis partibus dicunt, que nobis sane fidei aduersari uidentur, que dum per alium  quam per utilitatem mee persone auctoritas uestra cognouerit, forte attendet solertius, et que inde tenenda sunt docere studebit quantocius. Erit enim in proximo inde necessitas; quia etsi eorum corda in insania peruersi sensus ebulliunt, orthodoxi tamen regis nostri tempore, praua, que sentiunt, eloqui non presumunt. Ita ut aperte uideamus impleri quod scriptum est: Congregans sicut in utre [ms., utrem.] aquas maris . Aqua enim maris sicut in utre congregata est: quia amara hereticorum scientia quidquid hodie in isto regno filii uestri domni Karoli prauum sentit; in pectore comprimit, et aperte dicere non presumit. Meam quoque exiguitatem et occulte canino dente corrodunt.  Facile autem, adiuuante Domino, portare ualebo, quia et mihi paucum superest temporis spatium, et si inter filios Ecclesie, permittente Deo, in me acceperint potestatem corporaliter affligendi, diuina gratia adiuuante, exercebunt patientiam. Sed etsi tantummodo male sentiendo aduersabuntur, exercebunt quantulamcunque scientiam, et ut etiam inimici secundum preceptum Domini diligantur , exercebunt beneuolentiam. Prefatum autem Gothescalcum, si uestra auctoritas mihi scripserit, ut eum a custodia soluam, et aut ut ad uos eundi, ut per uos eius doctrinam experiamini, aut ad quemcunque ex nomine designatum pergendi licentiam donem, quia ut melius ipsi scitis, sicut absolute quisque regulariter  ordinari non ualet, ita nisi ex ipsius consensu, cuius esse dignoscitur, certe persone commendandus, et ad certum locum monachus, uel quisque sub regula constitutus, a loco suo absolui iuxta regulas sacras non ualet, uestris iussionibus nullo modo resultabo. Tantum ut auctoritatem uestram habeam, ne tantorum episcoporum iudicium mea presumptione paruipendere uidear. Non enim illius delector, quam iuste sustinet pertinaciter contumax, quantulacunque reclusionis molestia, sed doleo a qua reuocari non potest perfidiam. Quem si cuicunque commendandum uestra auctoritas uiderit, hoc in commendatione etiam prouidebit, ut cui commendabitur catholicus sit, et grauitatem ecclesiasticam et uigorem ac Scripturarum scientiam  habeat, quia non solum Scripturas ad suum sensum uiolenter inflexas, sed et catholicorum dicta detruncata per totum diem sine respiratione aliqua preualet memoriter decantare. Unde non solum idiotas in admirationem sui abducere, uerum et sciolos et incautos atque zelum Dei, sed non secundum scientiam habentes , in sententiam suam solitus erat traducere. Et non solum doctorum suorum doctor uideri appetit, sed et hoc solerter satis intendit, ut secum loquentes uel in sermone capere ualeat. Et si de ueritate non poterit, inuincibiliter sacramentis affirmare curabit, ea secum loquentes dixisse, que forte non dixerant, ut ipse uerax, et ei qui illi contradicunt probentur esse mendaces, et aduersus suam doctrinam  docentes.



CAPUT Xu. De libris quos idem presul Hincmarus composuit.

Scripsit etiam prefato pape Nicolao fidei sue depromendo tenorem, et suam contra prenotati Gothescalci errorem, quam fidei catholice dependere satagebat, defensionem. Scripsit preterea multa. Librum quoque collectum ex orthodoxorum dictis Patrum ad filios Ecclesie sue, quod diuine Trinitatis deitas trina non sit dicenda, cum sit ipsius summe Trinitatis unitas, ad refellendas prememorati Gothescalci blasphemias; item ad Karolum regem super hac eadem re librum unum. Scripsit et ad eumdem Karolum regem opus quoddam egregium  metrice, de gratia et predestinatione Dei; de sacramentis quoque corporis et sanguinis Christi, et de uidendo Deo, atque origine anime, simul ac de fide sancte Trinitatis, quod opus appellauit Ferculum Salomonis. Item collegit atque composuit uolumen ingens plures continens libros de predestinatione Dei et libero arbitrio contra quosdam reprehensores suos, atque Ratramnum monachum Corbeiensem, ad eumdem Karolum regem; cui talem prefert epistolam.

»Domno glorioso regi KAROLO  HINCMARUS, nomine, non merito, Remorum episcopus, ac plebis Dei famulus, una cum collegis domnis et fratribus meis uenerandis episcopis, oratoribus scilicet salutis atque prosperitatis uestre deuotis.

 »Deo gratias agimus, qui cor uestrum ad amorem suum accendit, et ad cognitionem ueritatis et orthodoxe fidei scientiam et diligentiam igniuit, prudentiam quoque et intelligentiam uobis in litteris diuinitus inspiratis donauit, et in earum meditatione atque excitatione, quantum uobis pro reipublice negotiis licet, studium uestre deuotionis quotidiano augmento ad utilitatem sancte sue Ecclesie prouehit. Ceterum capitula synodalia uenerabilium consacerdotum nostrorum, trium scilicet prouinciarum, sicut ibidem continetur, et inferius scriptum inuenietur, uobis delata, que nostre humilitati iuxta Scripturam precipientem: Interroga sacerdotes legem meam , quia et legem fidei esse legimus, precedentium regum more, ob studium  cognoscende ueritatis, legenda et uentilanda dedistis, reuoluimus. In quibus nos, licet nomina nostra sint tacita, designatione tamen effectus uelut non catholicos reprehensos, et sine fraternitatis respectu despectos reperimus. Capitula quoque, que ob notam uobis, et infra innotescendam necessitatem, ex catholicorum Patrum sensibus et uerbis excerpsimus, uelut inutilia, imo noxia, repulsa et abominata inuenimus. Que capitula, sicut a nobis excerpta sunt, suis scriptis inserere noluerunt, ne ab illis legerentur, in quorum manus illorum capitula deuenirent, sed quedam de his que in capitulis a nobis excerptis habentur, alio sensu et aliis uerbis tetigerunt, ut abominanda illa monstrarent; quedam autem suppresserunt, et taliter inde memoriam  habuerunt, quasi nos contra sanctorum Patrum sensa in Africa et Arausica synodo senserimus. De quodam autem capitulo, id est, quod omnes homines uult Deus saluos fieri , licet non omnes saluentur, funditus tacuerunt, sicut postmodum signantius demonstrabimus, cum Dominus dicat: Ecce constitui te super gentes et regna, ut euellas et destruas, disperdas, et dissipes, et edifices, et plantes . Prius enim, si de conscientia recte intelligentie fuere confisi, ponentes ea, que destruere nitebantur, sicut illa cum integritate sua acceperant, in quibus euellenda et dissipanda erant, legentibus demonstrare, et tunc illa auctoritatem destructis atque dispersis; sua rationabiliter, et  ordinabiliter plantare debuerant, ac in sublime edificantes extollere. De quodam etiam capitulo, quasi ludificatio aliqua in sacris mysteriis esse possit, ita scripserunt, ut legentes hoc a nobis dictum fuisse intelligere possint, de quo nichil a nobis est memoratum; et quare nichil a nobis inde sit dictum, et in cuius scriptis a nobis postea quam capitula scripsimus, sit inuentum, suo loco dicemus. Inseruerunt etiam in eisdem suis scriptis de quibusdam sexdecim capitulis, quasi nobis debeant imputari, de quibus nichil audiuimus, uel uidimus antequam uenerabilis Ebo Gratianopolitanus episcopus uobis ea, quasi a bone memorie fratre uestro Lothario transmissa, apud uermeriam palatium detulit. Quorum capitulorum auctorem nec adnotatum inuenimus,  nec cum multum quesierimus inuenire ualuimus. Unde putauimus quia alicuius inuidia ad cuiusquam opinionem infamandam fuerint compilata, sicut sepe legimus. Ut de multis pauca commemoremus, ueluti epistola capitulorum exstitit, quam uenerabilis Ibas episcopus suam esse in synodo denegauit, et sicut quidam emuli de uerbis beati Augustini adhuc in sua uita fecerunt, que ille argute et catholice repulit, quantum ad illius notitiam exinde peruenit. Post eius etiam obitum, quidam inuidi capitulatim de eius ipsius scriptis, ex his etiam unde nunc agitur, colligere curauerunt, ut illius doctrinam orthodoxam, atque utillimam, ob persone illius inuidiam uilifacere preualerent, et lectores deuotos ab illius lectione ac dilectione et necessaria crudelitate auerterent.  Que uidelicet emulorum mendacia ex delegatione sancte sedis Romane per Celestinum papam sanctus Prosper catholico et prudenti stylo falsa esse, et imprudenter obiecta ostendit, et memorati ac memorandi uiri doctrinam orthodoxam esse lucidissime demonstrauit. Unde et fieri potest, ut ista capitula, que uobis ex nomine confratrum nostrorum ab aliis quam ab illis delata, uel transmissa sunt, taliter in suggillatione nostra conscripta non fuerint, sed instigante diabolo inter cetera mala, que nunc in hoc mundo crebrescunt, ad immittendam inter Domini sacerdotes discordiam sint confecta, qui caritatem uehementer in nobis et timet et inuidet, cum uidet illam a nobis seruari hominibus terrenis in terra, quam ille seruare nolens angelicus  spiritus amisit in celo. Quomodo enim fieri posset, ut sic fratres nostri nos succensorie cum annichilationis despectu iudicarent, qui regulam Dominicam, qualiter confratrem quisque admonere debeat , continue pre oculis et in usu quotidie habeant? Scriptum enim esse cognoscunt: Priusquam interroges, ne uituperes quemquam, et cum interrogaueris, corripe iuste .

»Sanctus enim Augustinus hereticorum et reprehensorum suorum scripta, si in eis quiddam benedictum inuenit, benignissime acceptauit, et plura ad rectos sensus interpretari elaborauit, nulla autem de recto sensu ad prauum inclinare tentauit. Et quomodo fratres nostri talia agerent, antequam nos  secundum euangelicam regulam, uel uiua uoce, uel scriptis suis inde interrogarent, ut uel uolentes discere docerent, uel prauum sentientes, et ad tramitem ueritatis et fidei redire contemnentes, fraterne et sepius commonerent, et auctoritates diuinas [al., auctoritatis diuine], et sanctorum Patrum scripta nobis proponerent, et ut in unum conueniremus nos cum mansuetudine et lenitate inuitarent, scientes quia episcopus ideo ad synodum consacerdotum debet uenire, ut aut discat, aut doceat? Litteras namque quorumdam eorum quidam nostrorum benignitas, et fraternas suscepimus, nostrasque illis remisimus, et nichil tale de eorum parte perspeximus, audiuimus, intelleximus, sensimus, uel percipere preualuimus. Si autem talia scripserunt,  si forte illi scripserunt, ut suam sapientiam de nostra insipientia demonstrarent, et plus de iactantia laudis appetitum quererent quam bona nostra, et bene a nobis dicta, si forent, per caritatem sua facerent, si etiam secus a nobis dicta inuenerunt, plus illa publicare quam nos fraterne corrigere maluerunt. Miramur de tantis et talibus uiris, archiepiscopis, et episcoporum primoribus, maxime autem de Ebone , qui religiosus est, ut audiuimus, quippe sicut ab ipsis pene cunabulis sub religione et habitu regulari nutritus in Remensis Ecclesie monasterio, ubi requiescit sanctus Remigius. In quo loco religioso suam exegit etatem, quousque a domno Ebone auunculo suo, tunc Remorum archiepiscopo,  ibidem diaconus consecratus, et abbas monachorum ad regularem ordinem tenendum et gubernandum constitutione episcopali est ordinatus; quemque ita humilitatis tenore nutritum, et humilitatis locum appetere, et tenere uelle dicimus, ut illi et omnibus scriptum est: Si spiritus potestatem habentis ascenderit super te, locum tuum ne dimiseris . Spiritus enim potestatem habentis spiritus est superbie, locus autem noster humilitas est, quam a se uere locus munitus, et turris fortitudinis nos discere iubet, Discite a me, inquiens, quia mitis sum, et humilis corde . Quamque pro loco tuto contra elationis ac iactantie spiritum prefatum religiosum uirum obnixe tenere uelle audiuimus, et pro certo credimus,  et idcirco discredimus ista capitula ab eo confecta, quia pretermissis aliorum consacerdotum nominibus, soiius Ebonis nomen cum archiepiscopis est ibidem iactanter, ut quibusdam uidetur, expressum. Et quod quam maxime in hoc ipse collaborauerit, quasi e regione sit sensum, ut etiam cum archiepiscopis maior ceteris, et doctior in sententia fuerit.

»Hoc enim de sancto Augustino, qui in conciliis Africanis scientia, et laborare, ac uigilantia maior exstitit, nequaquam inuenimus. Nam et ipse sanctus Augustinus non solum se ceteris cepiscopis, priuatam gloriam querens, non pretulit, nec preferri permisit; uerum se aliis supposuit,  cum ipse plus aliis laborauerit, sicut in epistolis ad sanctum Innocentium papam scriptis, et ad alios apostolice sedis presules , qui legere uoluerit, inuenire ualebit. Nec de ullo episcoporum in ullis conciliis aliter legimus, nisi forte apostolice littere propter euidentem causam aliquem cepiscoporum ad hoc negotium cum archiepiscopo suo ex nomine designari decreuerint, sicut de Augustidunensi episcopo in epistolis beati Gregorii legimus. Quanto magis iste religiosus, et uir cautus in huiusmodi se efferre noluisset, aut preferri despectis, ac pretermissis ceteris cepiscopis, permisisset? Huc accedit, quia fratres nostri, et consacerdotes surda aure non debuissent transire Salomonis dictum commonitoris,  si ex nobis, aut auditu, aut scripto quiddam sinistri secreto accepissent, ut prepropere illud in publicum quacunque mobilitate nostra moti  ad contentiones et iurgia propalarent. Ait enim: Que uiderunt oculi tui, ne proferas in iurgio cito, ne postea emendare non possis, cum dehonestaueris amicum tuum . Scimus tamen quia sunt nonnulli, qui dum plus sapere quam oportet sapere student , a proximorum pace resiliunt, dum eos uelut hebetes, stultosque contemnunt. Unde per se ueritas admonet, dicens: Habete in uobis sal, et pacem habete inter uos , ut quisquis habere sal sapientie studet, curet necesse est, quatenus a pace concordie nunquam recedat. Unde  terribiliter Paulus admonet, dicens: Pacem sequimini cum omnibus, et sanctimoniam, sine qua nemo uidebit Deum . Precipue autem nos eam seruare et persequi, id est, perfecte sequi debemus, qui Deo quotidie sacrificare debemus, et ueritate contestante specialiter quasi precipimur, ut si offeramus munus nostrum ad altare, et ibi recordati fuerimus quia frater noster habet aliquid aduersum nos, relinquamus ibi munus nostrum ante altare, et eamus prius reconciliari fratri nostro, et tunc uenientes offeramus munus nostrum . Ecce ductor et doctor noster a discordantibus non uult accipere sacrificium, holocaustum suscipere recusat. Hic ergo perpendendum est, quantum sit malum discordie, propter quod et illud  non admittitur, per quod culpa laxatur. Non enim nos aduersus fratres nostros habemus, si talia contra nos ante collationem scripserunt; sed credendum est, si illa scripsissent, ad nos contra quos illa scripserant, transmisissent. Nunc autem illis quomodo rescribere possumus, cum utrum illa scripserint ignoremus? uerumtamen ne sine responso nostro uestra dominatio maneat, uobis de cuius manu illa accepimus, corde, ore et stylo non formidantes carpentium nos, derogationem [ms., derogationi] respondere curamus.

»Primo scilicet mittentes ea, que ab eisdem fratribus nostris in synodo conscripta fuisse leguntur, licet hinc antea, alia fuisse conscripta reperiantur.  Sed quia hec in suggillationem nostram, et contra excerpta a nobis capitula confecta noscuntur, ea primum iudicauimus ponere, que maioris nominis, licet non auctoritatis, quia partim non ueritatis, propter synodalem tamen pretitulationem dignum duximus magnipendere. Deinde illa que a pluribus et per aliorum manus de pluribus ex his causis accepimus, propter quam necessitatem ex catholicorum Patrum, ut diximus, sensibus et uerbis capitula illa quatuor reexcerpere procurauimus, ea conditione, ut de singulorum scriptis ex singulis sententiis que a nobis in excerptis capitulis continentur, quedam, prout necesse uiderimus, ponamus. Post hec, capitula a nobis excerpta de Patrum sensibus et uerbis, ut illa excerpsimus, ponere procurabimus,  et si diuinis et authenticis Scripturis, et catholice atque apostolice Ecclesie, sancteque Romane sedis fidei, et orthodoxorum Patrum sensibus, qui eidem sancte matri Ecclesie presederunt, et qui ab eadem apostolica sede Romana nobis in canone recipiendi dati sunt , sensum nostrum in eisdem capitulis expressum concordari demonstrare potuerimus, agere ueraciter, humiliter, ac deuote studebimus, quia aliorum ad stipulandum nostre catholice intelligentie sensum sententias recipere, nec proferre uolumus, cum constet illum esse uerum atque catholicum quod ipsa mater omnium Ecclesiarum, et uniuersalis Ecclesia duxerit approbandum. Et si qui fuerunt appellati doctores, ad probandam fidei sinceritatem  illorum sententias non recipimus, neque proferimus, nisi quorum sententias ipsa catholica mater Ecclesia decreuit esse probabiles. Si autem et aliqui emerserunt, qui doctrinalem cathedram tenuerunt, postquam ab eadem sancta sede canon sacrarum Scripturarum, atque doctorum catholicorum, fidelibus cunctis est datus, qui aliter senserunt quam ipsi intellexerunt atque docuerunt, quos ipsa mater catholica suo orthodoxo sinu recepit, amplectitur, atque fouet: qui nec debemus, nec necesse habemus, ad auctoritatem sententias illorum proferre, aut recipere uolumus, quoniam in istis, et per istos satis ad salutem habemus. Et si qui aliter quam isti, maturiore et saniore documento tenendum docuerunt, dogmatizant aut dogmatizare  presumpserunt, totum ducimus fidei et saluti aduersum quidquid ab eorum salubri doctrina constat esse diuersum. Eorum etiam sententias, qui diuina dignatione, postquam ipse canon a beato Gelasio conscriptus est, sensu et doctrina catholica, et sanctitate conuersationis in Ecclesia floruerunt, et ab ipsorum orthodoxorum Patrum, qui in eodem canone annotati sunt fideli, quia catholica doctrina nichil dissonum, nichil diuersum scripserunt uel docuerunt, reuerentia pari amplectimur, ueluti uenerabilis Bede presbyteri a discipulis sancti pape Gregorii catholica fide imbuti, et a sancto Theodoro archiepiscopo, utriusque lingue, Grece uidelicet et Latine perito, et a sancta Romana Ecclesia ad  Angelos post discipulos beati Gregorii ad eruditionem transmisso, non mediocriter instructi, ac uenerande memorie Paulini patriarche Aquileiensis parochie atque Alcuini uiri religiosi et docti, quorum fidem et doctrinam apostolica sedes Romana non solum benignissime acceptauit, uerum et multis laudibus extulit, sicut in scriptis ipsius sancte sedis inuenimus, que Ecclesie nostre ab eadem Ecclesiarum matre acceperunt, tempore diue memorie Karoli imperatoris, quando synodus pro cognita infidelitate Felicis est habita, et ad Romanam Ecclesiam uelut ad apicem Ecclesiarum transmissa. Sed et eorum scripta qui legit, quam sint laudanda et recipienda intelligit. Denique si talium, ut diximus, sententiis concordari capitula que excerpsimus demonstrare  non potuerimus, parati sumus doctioribus et catholicis autem accommodare, sensum subdere, et sine contentione nos doctrine illorum subiicere. Et quia libellum de scrinio bone memorie fratris uestri Lotharii, sine nomine auctoris suscepimus, in quo sigillatim per loca singula capitula a nobis excerpta sunt posita, et assensu illius, quiscunque ille fuerit, reprehensa sunt et damnata, cum de catholicorum Patrum dictis nostra capitula, si poterimus, confirmare curabimus, ipsius etiam reprehensiones ponemus, et eas, quantum Dominus dederit, confutare studebimus. Tunc demum ponemus de capitulo confratrum nostrorum quinto, unde notam nobis quasi tacite et e latere impegerunt, quod in Gothescalci scriptis inuenimus, postquam capitula quatuor sepe  memorate excerpsimus, et quid inde sentiamus Domino inspirante dicemus. Et sic tandem subiiciemus illa decem et nouem capitula, pro quibus de Scotorum pultibus confratres nostri, sine culpa nostra, in hac duntaxat causa nos pascere decreuerunt, et quid de eisdem capitulis sentiamus, ex catholicorum fratrum sensibus ostendemus.«



CAPUT XuI. De his que Karolo regi scripsit.

Item, aliud edidit uolumen insigne ad eumdem regem, contra prefatum Gothescalcum et ceteros predestinatos, de quo huiusmodi ad ipsum scribit epistolam.

Domno KAROLO regi glorioso HINCMARUS, nomine, non merito, Remorum episcopus ac plebis Dei famulus,  una cum collegis domnis et fratribus meis uenerandis episcopis, oratoribus scilicet salutis atque prosperitatis uestre deuotis.

»Nuper elapso mense Iunio, per indictionem septimam anno incarnationis Dominice octingentesimo quinquagesimo nono, dedistis nobis quedam capitula, sicut nostre dixistis humilitati, a Remigio reuerendissimo Lugdunensium archiepiscopo uestre porrecta sublimitati, iubentes ut tempore congruo de his uobis redderemus responsum, si unanimes uno ore, eorumdem capitulorum sensu concordaremus, an quia uobis a cana Patrum fide in quibusdam dissentire uidebantur, noster sensus, quem a catholico tramite non deuiare credebatis, ab eis in aliquo  dissideret, sequentes et precepti Dominici iussionem, et Christianam predecessorum uestrorum consuetudinem. Est enim et diuinis legibus cautum, et prisco anteriorum principum more suetum, ut quotiescunque in catholica fide, uel diuina religione quiddam noui emerserit, a principali sententia episcoporum consultui referatur, et quod eorum iudicio, Scripturarum sanctarum auctoritate et orthodoxorum magistrorum doctrina, atque secundum auctoritatem canonicam et decreta pontificum Romanorum Christi Dei nostri uicarii, et sancte eius Ecclesie presules, credendum, sequendum, et tenendum, atque predicandum decreuerint, id ab omnibus corde credatur ad iustitiam, ore autem confiteatur ad salutem , sequatur ad uocationem, teneatur ad coronam,  predicetur ad lucrum. Que siquidem capitula conuentu episcoporum habito in territorio Tullensi, in uilla, que dicitur Saponarias, ante biduum quam uobis porrecta fuerint, sunt recitata, proferente et deponente ea synodo domno Remigio Lugdunensium archiepiscopo. Que sicut dixit, et in epigrammate eorumdem capitulorum continetur, in hoc ipso anno in Kalendis nichilominus ibidem de rescriptis, et in suburbio Lingonice urbis, ad instructionem Dominici populi, ipse et sibi comprouinciales episcopi ediderunt, et in crastina alia quedam capitula, de quibus post locuturi sumus, relicta fuere. Super quibus, sicut quibusdam ex fratribus uisum est, quorumdam sensus est motus. Nam ut uere et nos fateamur, nostre conscientie super pridem capitulis, que, ut  diximus, Remigius archiepiscopus synodo presentauerat, recitatis, catholicorum ad memoriam reducentes doctorum traditiones, non modice se concusserunt. Unde nostrorum quidam, fidei Christiane zelo succensi, aliqua synodo uoluere suggerere, sed motus nostri ab eodem uenerabili archiepiscopo Remigio Lugdunensium sunt modeste compositi, eo uenerabiliter perorante, ut si quorumcunque nostrorum sensus ab eisdem prolatis capitulis, in aliquo dissentiendo se commueret, ad proxime futuram synodum catholicorum libros doctorum quique deferre curemus; et sicut melius secundum catholicam et apostolicam doctrinam in commune inuenerimus, de cetero omnes unanimiter teneamus. In cuius deuotione cepiscoporumque ipsius dieceseos, quorum  etiam et ante ordinationem mentem catholicam atque doctrinam, sicut et uos non latet, cognouimus, quantum sensui pusillitatis nostre fidem accommodare audemus, percepimus quia non ex ipsis, ut non dicamus per ipsos, synodo capitula ipsa fuere prolata. Quapropter quamuis blando sibilo eos quidam charaxare uoluerint de eo quod sanctus Celestinus episcopos Gallicanos redarguit , dicens: Quid illic, inquit, spei est ubi magistris tacentibus hi loquuntur qui, si ita est, eorum discipuli non fuerunt? timeo ne conniuere sit, hoc tacere. Timeo ne magis ipsi loquantur, si permittunt illis taliter loqui. In talibus causis suspicione non caret taciturnitas, quia occurreret ueritas, si falsitas  displiceret. Merito namque causa nos respicit, si silentio faueamus errori.«

Nos tamen plures, qui eorum et fidem et doctrinam et prudentiam nouimus, minus in eis ista noscentibus sententiam pro dissensione baptismi de beato Cypriano a sancto Augustino collaudatam, sepenumero in libro secundo de Baptismo positam proposuimus. »Quomodo enim, inquit , potuit ista res tantis altercationum nebulis inuoluta ad plenarii concilii luculentam illustrationem confirmationemque perduci, nisi primo diutius per orbis terrarum regiones, multis hinc atque hinc disputationibus et collationibus episcoporum pertractata constaret? Hoc autem facit sanitas pacis, ut cum diutius aliqua obscuriora queruntur,  et propter inueniendi difficultatem diuersas pariunt in fraterna disceptatione sententias, donec ad uerum liquidum perueniatur, uinculum permaneat unitatis, ne in parte precisa remaneat insanabile uulnus erroris . Et ideo plerumque doctioribus minus aliquid reuelatur, ut eorum patiens et humilis caritas, in qua fructus maior est, comprobetur: uel quomodo teneant unitatem, cum in rebus obscurioribus diuersa sentiunt: uel quomodo accipiant ueritatem, cum contra id quod sentiebant declaratum esse cognoscant.« Sciebant namque iidem uenerabiles, catholici, et docti uiri, quia in multis regionibus ac prouinciis hec pestifera erat recommota doctrina, et ideo silentium in suis prouinciis imponere tam facile, sicut forte poterant, noluerunt errori, donec  ad plurimorum notitiam peruenta plurimorum iudicio questio sopiretur. Quia, ut dicit sanctus Celestinus in epistola ad Nestorium directa : »Omnes debent nosse quod agitur, quoties omnium causa tractatur. uidelicet ut cum omnium in unius propositione fuerit diffinita consultatio, cunctorum ualeat ad omnes emanare solutio. Hec eadem namque capitula, sicut facile reminisci, potestis, ante triennium nobis in uilla Rothomagensis episcopii, que Melpsa dicitur, quando in excubiis contra Normannorum infestationem degebamus, sub titulo quasi in ualentiana synodo conscripta fuerint, anno incarnationis Dominice octingentesimo quinquagesimo quinto, sub Lothario imperatore dedistis, ut ad illa que nobis uiderentur catholice ex orthodoxorum magisterio  responderemus, cum aliis quorumcunque scriptis, que hinc ad uestram notitiam peruenere. Quorum quedam scripta recepimus, sed ea publicare noluimus, solliciti seruare unitatem spiritus in uinculo pacis , donec cum eis, qui uobis illa transmiserant, familiari colloqueremur sermone, et eo si aliquo modo ualeremus, ab hac praua intentione ad catholice fidei unitatem cooperante Domino reuocaremus. Sed quia partim occupationibus prepediti, partim autem in fraternis suasionibus minus quam necesse fuerat, obauditi, eos quos munere disposuimus a sua intentione reuocare nequiuimus. Unde quia sicut Apostolus: Quorumdam hominum peccata manifesta sunt , et que aliter  se habent abscondi non possunt; adeo quorumdam excreuit dissensio, ut hec dissonantia ad uestram perueniret notitiam, et synodali decreto pro zelo fidei, et unanimitatis amore antequam hec nobis perscrutanda committeretis, quatuor capitula episcopali diffinitione uobis de catholicorum Patrum dictis colligi, et singulorum exigeretis manibus roborari. Postea uero et quorumdam ex his qui eisdem capitulis subscripserant et aliorum etiam in tantum est accumulata uecordia, ut necesse foret, et iussionis uestre instantia, et exsecutionis nostre obedientia, hinc eorum quos premisimus scriptis et propositionibus litterali officio respondere. Inter que et his capitulis que nobis nuper dedistis, pro nostri ingenioli capacitate, sub dubietate tamen, respondimus,  quia non credidimus; ut fratres et cepiscopi nostri contra regulas ecclesiasticas aduersum nos talia debuissent conscribere, presertim cum non ignorent Dominicis institutionibus et legibus sancto Spiritu promulgatis prefixum esse, qualiter si in sepe factis capitulis fidei obloqueremur, nos compellere, et tunc synodali iudicio nos, nostrasque sententias a sua debuissent communione explodere . Nunc uero quia certi sumus, cui compositioni debemus de sepe nominatis questionibus respondere, seruatis relationum absolutionibus contra eos, quibus a uestra dominatione, pro imposito nobis ministerio, iussi sumus reddere rationem, contra hec tantum capitula, quantum ex nobis est cum omnibus pacem habentes , ex sanctarum  Scripturarum auctoritate, et catholicorum Patrum sententiis simpliciter respondere curabimus, ut cui forte omnia illa legere non licuerit uel non libuerit, hic compendiosas pro tempore capitulorum responsiones inueniat, quas furatis horulis a diuersis occupationum distensionibus, qui cognitionum ferias non habemus, sicut de sententiis sanctorum Patrum accipimus, ne torpore uel inobedientia a uestra denotaremur Christiana deuotione, committere schedulis tumultuario sermone studuimus, quoniam in prefatis relationibus, prouocati multiplicibus multiplicium illationibus, multipliciter multiplicibusque collationibus, non sine  lectoris tedio, sensu, sed tamen catholico, in tribus libris lacinioso sermone respondere  satagimus. Sed in hoc maxime benigno lectori nos satisfacere autumamus, quia singulorum singulas semper ponentes sententias, singulariter ad obiecta et resistentia fidei respondere studuimus; et uel in hoc solo deuotum quemque lectorem nobis conciliari confidimus, quia cum ex sua mente nostrum laborem perpenderit, nos apud se excusatos habebit. Quis uero sit istorum capitulorum compositor, cui quasi a nouo cogimur respondere, ipse se prodet cum necessario urgebitur ad lucem ueritatis uenire, quia operator tenebrosorum operum   odit lucem, et non uenit ad lucem, ut non arguantur  opera eius. Omnis uero qui bona agit  uenit ad lucem, ut manifestentur opera eius, quia in Deo sunt facta . Sed et ille quicunque est, si ad lucem uenerit, et ueritati ex corde consenserit, esse filius lucis poterit. Si autem et pertinaciter contradixerit ueritati, ipse in infidelitate sua et contentionis sue uecordia heretici sibi nomen imponet, quia non statim hereticum, quod ignoranter a fide sentitur diuersum, si non fiat pertinaci contentione hereticum.«



CAPUT XuII. De synodo sex prouinciarum Gallie apud Trecas habita.

Anno denique Dominice incarnationis octingentesimo sexagesimo septimo, synodus prouinciarum  Remensium, Rothomagensium, Turonensium, Senonum, Burdegalensium atque Bituricensium apud Trecas uIII Kalendas Nouembris conuenit. Ubi quidam episcopi, ut assolet, gratia regis Karoli uulfado fauentes quemdam contra ueritatem et canonum sacram auctoritatem aduersus Hincmarum moliri ceperunt. Sed iisdem Hincmarus, eorum molitionibus ratione et auctoritate obuians, plurimorum sententia preualente, rerum gestarum ordinem, de quibus agebatur, communi consensu epistola, scriptum per Actardum uenerabilem Nannetensem episcopum pape Nicolao episcopi, qui conuenerant transmiserunt. Cuius epistole tenor idem exstitit, qui fuit in epistola Hincmari Remorum episcopi, quam per clericos suos sub peregrinorum habitu,  propter contrariorum uitandas insidias, precedente Iulio mense Romam miserat. Epistolam autem in prescripta synodo factam, et archiepiscoporum, qui conuenerant sigillis signatam, Actardus perferendam suscipiens, cum quibusdam episcopis ad Karolum, sicut ipse preceperat, rediit. Karolus autem immemor fidelitatis atque laborum, quos pro eius honore et regni obtentu sepe fatus Hincmarus per plures annos subierat, eamdem epistolam ab Actardo sibi dari exigit, et archiepiscoporum sigilla confringens, gesta synodi relegit, et quia, sicut uoluerat, in eadem synodo Hincmarus non exstitit confutatus, epistolam suo nomine ad Nicolaum papam dictari in contrarietatem Hincmari fecit, quam et bulla sui nominis sigillauit, et cum epistola synodali  per ipsum Actardum Romam direxit. Prefati autem Hincmari clerici in mense Augusto Romam uenientes, Nicolaum papam iam ualde infirmatum, et in contentione, quam contra imperatores Grecorum Michelem et Basilium, sed et contra Orientales episcopos habebat, magnopere laborantem inuenerunt. Quapropter usque ad mensem Octobrium ibidem sunt immorati. Nicolaus uero papa gratanter suscipiens que Hincmarus ei scripserat, de omnibus sibi satifactum esse rescripsit  . Sed et alteram epistolam eidem et ceteris archiepiscopis et episcopis in regno Karoli constitutis transmisit, innotescens prefatos Grecorum imperatores, sed et Orientales  episcopos calumniari sanctam Romanam Ecclesiam, imo omnem Ecclesiam, que Latina utitur lingua, quia ieiunamus in Sabbatis, quod Spiritum sanctum ex Patre Filioque procedere dicimus, quia presbyteros sortiri coniuges prohibemus, quoniam eosdem presbyteros chrismate linire baptizatorum frontes inhibemus, dicentes ipsi Greci, quod chrisma ex aqua fluminis Latini conficiamus; reprehendentes nos Latinos, quod octo hebdomadibus ante Pascha a carnium, et septem hebdomadibus a casei et ouorum esu, more suo, non cessamus. Dicentes etiam, quod in Pascha more Iudeorum super altare pariter cum Dominico corpore agnum benedicamus et offeramus; succensentes etiam nos, quia clerici apud nos barbas suas radunt; et dicentes, quia  diaconus non suscepto presbyteratus officio apud nos episcopus ordinatur. De quibus omnibus per singulas prouincias a metropolitanis cum eorum cepiscopis sibi rescribi precipit, alloquens eumdem Hincmarum in epistole fine hoc modo: »Tua, inquit, Hincmare, caritas cum hanc epistolam legerit, mox ut etiam ad alios archiepiscopos, qui in regno filii nostri Karoli gloriosi regis consistunt, deferatur, summopere agere studeat, et ut de his singuli in diecesibus propriis una cum suffraganeis suis in cuiuscunque regno sint constituti, conuenienter tractare, et nobis que repererint, suggerere curent, eos citare negligat, ita ut eorum omnium que presentis epistole nostre circumstantia continet, tu et strenuus exsecutor illic  existas, et apud nos uerax et prudens scriptorum tuorum serie relator inueniaris.« Quam epistolam Hincmarus suscipiens, in Corbanaco  palatio consistenti regi Karolo cum pluribus episcopis relegit, et per alios archiepiscopos, sicut in mandato acceperat, dirigere studuit. Nicolaus papa Idibus proxime precedentis mensis Decembris obiit , cui Adrianus papa electione clericorum, et consensu Ludouici imperatoris in pontificatu successit; quem Actardus Romam ueniens cum supra scriptis epistolis, in apostolica sede iam ordinatum inuenit.



CAPUT XuIII. Item de prefato rege Karolo.

 Scripsit prememoratus domnus Hincmarus ad eumdem regem Karolum libellum, ex sacris Scripturis et catholicorum dictis collectum, ac triformi digestione distinctum, scilicet de persona regis et regio ministerio in causa reipublice, et que debeat esse discretio in misericordia, et de ultione specialium personarum, quem conclusit in capitulis 33. Scribit etiam ad prefatum regem instructionem utilissimam , de cauendis uitiis, et de exercendis uirtutibus, mittens ei pariter epistolam beati Gregorii ad Recaredum Wisigothorum regem, Item scribit ad eumdem regem collectionem quamdam multarum auctoritatum de ecclesiis et capellis, contra dispositionem Prudentii Trecassini  episcopi. Scribit etiam ad instructionem ipsius regis, de duodecim abusiuis sanctorum in his colligens dicta Patrum et preteritorum constitutiones regum. Sed et de promissione sua eum admonens, quam uerbo, ac scripto, antequam rex consecraretur, primatibus et episcopis fecerat. Scripsit quoque multas ad ipsum regem epistolas, ut qui eiusdem archiepiscopi de multis requirebat consilium, et per eius prudentie suggestionem multa industrie disponebat. Quando etiam filius suus Karlomannus clericus aduersus eum consurrexit, et ipse rex ad uiennam contra Gerardum comitem,  profectus erat, huic presuli nostro litteras suas misit, mandans ut conuocaret episcopos regni, ac laicos ipsi fideles, ut episcopi secundum ministerium  suum prohiberent Karlomanno ne aliquod damnum in hoc regno faceret, et laici resisterent illi ne hoc facere posset. Qua de re Engilranno, Gossino et Adelelmo comitibus scripsit, querens ab eis, imo consilium dans, quid super hac re foret illis agendum. Litteras quoque deprecatorias regi iam pro eodem Karlomanno direxerat, et pro pace inter ipsum et patrem eius laborabat; multa tamen mala et depredationes ab ipso, eiusque complicibus patiebatur. Accedens autem cum aliis fidelibus regis ad ipsius Karlomanni colloquium, obsides ei dedit, et accepit ab ipso, ut pax fieret in regno, et homines ipsius Karlomanni pacifice in regno consisterent. Et idem Karlomannus in uillis sancti Medardi cum paucis pacifice maneret, donec missi regis uenirent,  et Karlomannus cum fidelibus regis ad patrem suum pergeret, et placitum cum eo faceret, uel sanus ad suos rediret. Susceptis autem missis regis, misi litteras ad Karlomannum, ut ueniret eius ad colloquium, auditurus ibi quid rex mandaret: ubi etiam fideles regis conuocauit, ut ibi quod rex mandaret de pace stabilire possent, agereque certarent. Quod et tunc quidem factum est. Sed rex eumdem filium suum cum suis postea excommunicari fecit ab episcopis totius regni, pro malis que relinquere nolebat, insuper et comprehensum oculis priuari iussit. Domno uero Hincmaro rex idem non solum de rebus ecclesiasticis, sed et de populo in hostem conuocando, ut ipse hoc ageret, mandare solebat: et ipse accepto regis mandato tam episcopos quam comites  conuocare solitus erat.

De hoc rege Karolo in uisione Bernoldi rediuiui  talia referuntur uisa. uenit in quemdam locum tenebrosum, ad quem ex alia parte lux resplendebat de uicino loco satis lucidissimo, et pulcherrime florido ac odorifero, ibique iacere uidit hunc regem Karolum in luto ex sanie ipsius putredinis, et a uermibus edi, qui carnem ipsius omnem iam pene assumpserant, et non apparebat in corpore ipsius aliud, nisi nerui et ossa. Qui uocans hunc ex nomine, dixit: Quare me non adiuuas? Cui respondit: Domine, quomodo uos possum adiuuare? et ille: Prende, ait, illam petram, que iuxta te est, et  pone illam sub capite meo. Quo facto, dixit ad eumdem: uade ad Hincmarum episcopum, et dic ei, quia illius et aliorum fidem meorum bona consilia non obaudiui, ideo ista que uides pro culpis meis sustineo, et dic illi quia semper in illo fiduciam habui, ut me adiuuet, quatenus de ista pena sim liberatus, et per omnes qui mihi fuerunt fideles, ex mea parte postulet ut me adiuuent; quia si inde certamen habuerint, cito de ista pena ero liberatus. Cumque interrogasset eum, quis locus esset unde illa lux resplendebat, audiuit sanctorum esse requiem; conatusque propius accedere, uidit tantam claritatem, sensitque suauitatem, tantumque decorem [i, dulcorem] quantum humana non potest edicere lingua. uiditque inibi multitudinem hominum  diuersi ordinis in albis uestibus colletantium, et quedam sedilia lucida, in quibus nemo adhuc sedebat eorum quibus preparata erant. Et in illo itinere ingressus est ecclesiam quamdam, in qua reperisse uisum sibi est Hincmarum episcopum, preparatum cum clericis reuestitis ut missam celebraret; dixitque illi hoc quod Karolus eius mandauerat. Statim regressus ad locum ubi eumdem regem iacentem uiderat, inuenit eum in loco lucido sanum corpore, et indutum regiis uestibus, dixitque illi: uides quomodo me adiuuit tuus missaticus? et cetera. Quam uisionem domnus Hincmarus sibi relatam describens, et per loca ubi necesse uisum est exponens, ad multorum notitiam peruenire fecit, et tam per se quam per alios regis fidelis sibi quoque subiectos,  pro ipsius absolutione anime, et adipiscenda requie, pie fideliterque laborauit.

Idem uero presul de multis regi necessariis sepissime suggerebat. Inter que scribit ad eum pro electione Beluacensis episcopi, post obitum Hildemanni presulis ipsius urbis. In qua epistola regem studet a Simoniaca heresi compescere, asserens sibi multo amabilius esse istum episcopatum secundum seculum dimittere, quam episcopum contra canonicam institutionem non tam benedicere, quam eterna secum maledictione maledicere; item, pro cella, uel monasterio Flauiaco, quod idem rex sibi, dum in ipsius ante episcopatum moraretur seruitio, donauerat, et ut in uita sua illud teneret, precepto confirmauerat, quodque a quodam inuasore destructum  restruxerat, et religionem, prout ualuit, in eo restaurauerat, quod postea rex idem conabatur iniuste a iure ipsius auferre; item, pro quodam refuga, qui quamdam sanctimonialem sibi copulauerat, suggerens regi, ut eum comprehendi faceret, atque sua regia potestate separaret ab hoc crimine, quia ipse stuprator episcopali iudicio renuerat obedire; item, pro causa Rothadi [ms., Rothardi] episcopi, quem rex ad causas suas uocauerat, et aduocatum dirigere preceperat, qui responderet contra hominem quemdam ipsius Rothadi de beneficio ipsius, unde inter eos causa uersabatur, pro qua re subtiliter ac diligenter eumdem regem reprehendit, ab hac intentione, sacris auctoritatibus interpositis, reuocare  gestiens; item, de missatico suo, quod exsecutus est apud Lotharium imperatorem, et Ludouicum Transrhenensem, fratres ipsius Karoli, pro pacto pacis inter eosdem tres fratres componendo; item aliam epistolam de eadem re, in qua eumdem regem Karolum instruxit, qualiter agere erga fratres suos deberet, simulque de receptione uel reiectione eorum, de quibus ratio uentilabatur; item de causa Lotharii imperatoris fratris ipsius, qualiter Rome habebatur, et quando uenturus esset in istas partes. Instruens etiam hunc regem, qualem se tam coram Deo quam etiam coram hominibus exhibere deberet. Unde reginam quoque admonet, ut regem ad honestam et regi congruam studeat exhortari conuersationem; item, de militaris rei dispositione, pro soluenda  Beluacensis urbis obsidione, in qua designare curauit, qualiter Ecclesiam sibi commissam tractaret, ecclesiasticas scilicet actiones per monasteriorum prepositos, et archipresbyteros, curam uillarum ac dispositionis domus, regaliumque seruitiorum et hospitum, querelasque clamantium uel interpellantium, per fidelissimos laicos; item, de itinere ad superiorem Franciam, qualiter disponatur, et quomodo regnum istud ordinatum dimittatur; item, de synodo quam precipiebat rex conuocari infra parochiam Remensem, ostendens quibus ex causis conuocari debeat synodus, et de aliis quibusdam utilibus rebus; item de causa Hilduini abbatis defuncti; item, de causa Gerardi comitis; item, de causa Ludouici regis Germanie fratris eiusdem Karoli;  item, de causa Lotharii regis Italie, nepotis ipsius Karoli; item, de opera pontis, quem rex cum ipso ac ceteris nonnullis fidelibus suis faciebat ad Pistas in Sequana; item, de causa Hincmari nepotis sui, montis Lauduni episcopi, plures scribit epistolas, pro quo multum apud eumdem regem laborauit; item, de infirmitate sua, et de peregrinis quibusdam monachis suscipiendis; item, de rebus sancti Remigii sitis in prouincia uiennensi, uel Aquensi; item, de ordinationibus quorumdam episcoporum et nonnullarum ecclesiarum; item, de itinere ipsius regis ad Italiam post mortem nepotis eius imperatoris Ludouici, quomodo iter illud disponat, et quomodo regnum istud ordinatum dimittat; item, de questionibus cuiusdam Mancionis; item, de uilla  Nouiliaco, et rebus ad ipsam pertinentibus; item, pro litteris Ludouici regis fratris ipsius Karoli, quas illi pro uisione, qua pater suus sibi apparuit, et miserat, quarum exemplar transmisit eidem Karolo, cum exemplari epistole, quam pro hac re ipsi Ludouico direxerat; item, pro causa Waltarii defuncti, uiri clarissimi, et de imagine Saluatoris; item, pro causa Laudunensium, et ordinando eis pontifice post deiectionem Hincmari; item, de eadem re; item, de passione sancti Dionysii a Methodio Constantinopolitano Grece dictata, et ab Anastasio, Romane sedis bibliothecario Latine conscripta, et de uita uel actibus beati Sanctini, et quid in his inuenerit de commemoratione S. Dionysii;  item, de uillis sancti Remigii in uosago, qualiter usque ad id temporis sint habite. Pro diuersis quoque rebus aliis diuersas ad eumdem dedit epistolas.



CAPUT XIX. Que Ludouico eiusdem Karoli filio scripsit.

Item, ad Ludouicum  regem filium huius Karoli, quem unxerat et consecrauerat, de coniecto Normannis dando; item, de disponendis regni utilitatibus, et ordinatione atque consilio patris imperatoris sequendo; item, post obitum eiusdem imperatoris, de ordinandis regni sui principiis, proponens ei exempla predecessorum suorum, et instruens eum per capitula de iusto regni regimine, et honore sancte Dei Ecclesie, ceterisque  sibi ac regno necessariis rebus; item, de quibusdam presumptoribus corrigendis, et temperanda censura correctionis, et aliis commoditatibus; item, ne quippiam contra canonicas moliretur regulas, nec alicubi hoc episcoporum preciperet, ne sententiam diuinam incurreret; item, qualiter commonuerit ex precepto regis ipsius Hugonem Lotharii regis filium, super malefactis que agebat, et de hominibus suis ad regem cum hostili apparatu dirigendis. Ad filios quoque ipsius defuncti regis  , Ludouicum et Karlomannum, pro electione canonica ecclesie Tornacensi uel Nouiomensi obtinenda post obitum Ragenelini episcopi; item, pro ipsa electione iam facta, quam indigne  tulerant ab ipso archiepiscopo fuisse dispositam; item pro eadem, ostendens qualiter in electione ipsorum consenserit, quando electi sunt ad regni principatum et que ab eis pro hac electione mandata perceperit et quale sit ministerium regale, et quale pontificale, et qualis eligendus uel ordinandus sit episcopus, et qualis uel qualiter non debeat ordinari, et ut diuinas auctoritates addiscere curent; item, pro cadem re, sacris demonstrans auctoritatibus quam grauiter in Deum peccarent, qui ordinationem illam tandiu differre facerent, et de obiectis sibi a Gosseno super Ludouici regis patris eorum assensu. Quare Ansgardim uxorem abiectam eum recipere non cegerit, et Adelaidim ab eo retineri non prohibuerit, et de litteris Ludouici regis ad eum pro filiorum  suorum prouectione datis, et de mandatis istorum regum ad se indebite missis; item, ad hunc Ludouicum solum de consilio a se petito, quale sit utile regi consilium, et qualiter debeat agere iudicium et iustitiam, et quid hec boni conferant obseruata, quidue mali neglecta irrogare soleant, etc.; item, ad regem Karlomannum adolescentem et ad episcopos admonitionem de disponendo regali ministerio per capitula; item aliam admonitionem ad eumdem regem, similiter per capitula.



CAP. XX. De iis qua Ludouico fratri eiusdem Karoli scripsit.

Ludouico regi Germanie, prefati Karoli regis nostri fratri, nonnulli quoque scripsisse reperitur, ad  petitionem ipsius regis, de quibusdam questionibus super quibus fuerat interrogatus ab ipso pro quodam Fulcrico, reddens ei rationem dignam, cur excommunicauerit ipsum, quem sub obtentu absoluit agende penitentie; item, pro tuitione ac defensione rerum Remensis ecclesie in Thoringia coniacentium; item, de peruasione regni fraterni, dignis et utillimis ei hoc dissuadens admonitionibus, ne id ad suam aggrediatur damnationem; item, aliam de hac eadem re cum ceteris regni huius episcopis ad eumdem regem scribit epistolam, episcopali moderatione refertam; item, semel ac secundo ad ipsum per se, de his que mandauerat ab eo fieri in aduentu suo Remis, ut non sicut disponebat, nec tali ueniret tempore quia incongruum esset, et anime  sue inopportunum; item ad eumdem qualiter de pace inter ipsum et fratrem eius Karolum stabilienda laborabat, referens ei gratiarum actiones pro filiis ecclesie Remensis, qui in ipsius bene tractabantur regno: petens ut secure liceret illis suas, quas ibi habebant, tenere proprietates; item de metallo quod ei transmisit ad faciendum signum, subiungensque de pace atque caritate seruanda et uoluntate Dei sequenda, ut illi mandat, admonitionem; item pro rebus ecclesie Remensis apud Thoringiam sitis; item de reliquiis sanctorum Remensis ecclesie, quas illi sicut petierat transmittebat, et de libro uite, uirtutumque S. Remigii, item de rebus S. Remigii sitis in Thoringia; item, de passionibus sanctorum, et  de rebus suorum hominum, quas in illius regno habebant, ut de his nullum preiudicium sustinerent; item scribit cum Remigio Lugdunensi, Arduico uesontionensi, Erardo Turonensi, Adone uiennensi, Egilone Sennensi archiepiscopis eidem Ludouico Regi, pro Bertulpho Treuerensi archiepiscopo, reprehensibile ac periculosum demonstrans esse, quod actum ab eo compererat, de hac metropoli scilicet et Treuerensi ecclesia, ut eam inuadi, discindi ac depopulari a peruasore permitteret quodam monacho eiusdem ecclesie: ostendens, quia licet regulis potestas presideat humano generi dignitate, rerum presulibus tamen diuinarum deuote colla submittit, atque ab eis causas sue salutis expetit, inque sumendis celestibus sacramentis, eisque ut competit  disponendis, subdi se debere cognoscit religionis ordine, potius quam preesse. Itaque inter hec illorum se pendere iudicio, non illorum ad suam uelle redigi uoluntatem. »Proinde,« inquit, »sicut non leue discrimen incumbit pontificibus, siluisse pro diuinitatis cultu quod congruit: ita regie potestati  non mediocre peculum est, si cum debeat parere refugit, quod ei ex diuina uoce a sacerdotibus nuntiatur: Domino dicente in Euangelio: Qui est ex Deo, uerba Dei audit . Si autem uobis aliquis minus deuotus suggessit, quod in eadem metropoli, in contemptu uestro, uel contra fidelitatem uestram, metropolitanum pontificem ordinari fecimus, quin potius consensu unanimitatis  nostre ipsi secundum sacros canones ordinauimus, quia, ut scriptum est: Sicut Deus loci angustia non continetur, ita uerbum eius non est alligatum : collaudante Redemptore ac Saluatore nostro, quod centurio in hoc sensu dixerat: Dic uerbo, et sanabitur puer meus ; uidelicet quod hic dixeris, illic fiet. Qui in discipulis suis hodieque nobis, licet indignis, loquitur: Spiritus patris uestri loquitur in uobis , qui replet orbem terrarum . Nolite credere, quesumus, praua suadenti, quia pro certo sciatis, non in contemptu uestro, neque contra fidelitatem uestram, in eadem metropoli sede pontificem ordinauimus, sed perpendentes  quanta et per quanta tempora ipsa Ecclesia desolata et destituta  sit, et quanta contra Dei uoluntatem non solum in eadem parochia, sed et in tota prouincia ad eam pertinente, increuerint: cum nichil canonice sine primate suffraganei episcopi agere ualeant, nichil quod ad proprias parochias pertinet, ibid. commoditatem regularem inuenientes, canonice pontificem ordinauimus. Quod et secundum diuinas leges agere possent atque deberent ipsius metropolis suffraganei, ei tanti numeri forent, ut per se regulariter possent ordinare pontificem, qui non minus quibus a tribus preualet regulariter ordinari.« Prosequitur etiam depromens auctoritates sanctorum Patrum, quibus fulti hoc egerant. Et subinde: »Et quia tot in eadem prouincia suffraganei non erant episcopi, ut metropolitanum regulariter ordinare ualerent, quoniam  Ecclesie Remensis et Treuerensis comprouinciales atque sorores et ex auctoritate et ex antiqua consuetudine habentur, ea conditione ut qui prior earum fuerit episcopus ordinatus, prior etiam habeatur in synodo, et si mutuo consilio et auxilio faueantur, atque fulciuntur: Treuerensis prouincie episcopi a primate prouincie Remorum solatium sue ordinationis, secundum sacras regulas quesierunt, sicut sancti Sardacenses canones  dicunt, scilicet ut si contigerit in una Prouincia, in qua plurimi fuerunt episcopi, unum forte remanere episcopum, et populi conuenerint, episcopos uicine prouincie, debere illum prius conueniri episcopum, qui in eadem prouincia moratur, et ostendere quod  populi petant sibi rectorem, et hoc iustum esse, ut et ipsi ueniant, et cum ipso ordinent episcopum. Quod si conuentus litteris tacuerit, et dissimulauerit, nichilque rescripserit, satisfaciendum esse populis, ut ueniant ex uicina prouincia episcopi, et ordinent episcopum. Ex quibus rite colligitur, quia si prouincia Treuerensis non nisi unum uel nullum haberet episcopum, episcopi Remensis prouincie, petenti clero et populo Treuerensis Ecclesie, deberet ordinare episcopum. Cui Ecclesie omnes. quorum nomina prescripta in capite huius epistole legit gloria uestra, unanimi uoto atque consensu fratrem et consacerdotem nostrum Bertulfum, ut premisimus, regulariter pontificem ordinauimus, sicut ex sacris regulis et ordinationis eius gestis ostendere possumus,  et si necesse fuerit, ostendemus. Quapropter ipsius ordinationem, et dispositionem rerum ac facultatum ecclesiasticarum, sicut sacri prefigunt canones, ita defendimus, et perpetuo defendemus, sicut et ordinem nostrum: quia si ipse non est episcopus, nec nos debemus nominari episcopi. Et si quis uoluerit contra ordinationem eius sinistris quidpiam dicere, exeat et dicat: uerumtamen memor communionis sue, quia aut ipse non communicabit ecclesiastico et episcopali ordini, aut nos non communicabimus, ministerio episcopali. Unde uerbis beati Leonis  Theodosium Augustum quondam alloquentis, uos, Christianissime et uenebilis nobisque carissime rex, cum consacerdotibus nostris alloquimur, implentes reuerentiam clementie  uestre sinceri amoris officio, cupientesque uos placere per omnia Deo, cui pro uobis a nobis, et ab Ecclesiis nobis commissis supplicatur, ne ante tribunal Domini rei de silentio iudicemur, obsecramus coram unius deitatis inseparabili Trinitate, que tali facto leditur, cum ipsa uestri sit custos et auctor regni, et coram sanctis angelis Christi, ut in eo statu atque immunitate seu priuilegio cum suo pontifice Treuerensem ecclesiam esse iubeatis atque conseruetis, quo uestri progenitores atque predecessores, sed et in quo frater ac nepos uester Lotharius, pater scilicet ac filius, canonica conseruarunt, quatenus et uos meritum inde apud Deum, et beatum apostolorum principem Petrum in cuius honore ecclesia ipsa est consecrata, habeatis, et nos amplius debitores  in orationibus et ceteris debitis obsequiis acquiratis. Quia nisi pro uestra reuerentia hoc differamus, iam in peruasorem ipsius ecclesie iudicium in terris exertum haberemus, quod 630 episcopi in magna Chalcedonensi synodo de huiusmodi decreuerunt , et de celo super eum intentant, et in iudicio diuino ad eternam damnationem exerent, nisi dignam penitentiam egerit;« et cetera de auctoritatibus sacrorum canonum. Post que subiungitur: »Unde uestra religiosa et nobis carissima dominatio certissime sciat, quia quandiu iste frater noster Bertulfus a nobis in Treuerensi Ecclesia ordinatus episcopus in hoc mortali corpore uixerit, alter in eadem Ecclesia ordinatus episcopus  non erit, nisi forte ipse, quod absit, sacris regulis obuians, per easdem sacras regulas deponatur. Et isdem presumptor et apostata monachus Walto de monasterio Treuerensis parochie nunquam, iam iudicio Spiritus sancti super eum prolato, in Treuerensi Ecclesia, quam exitiabiliter usurpauit et lesit, poterit esse episcopus. Et si, ut diximus, pro uestra reuerentia hoc non differremus, non solum per sacros canones decerneremus, ut nunquam et nusquam ad gradus ecclesiasticos presumeret accedere, uerum sub anathemate eum ponentes, retrudi in ergastulo, secundum sacras regulas, decerneremus: et si in contumacia sua perstiterit, sine ulla retractatione modis omnibus decernemus. A prefatis autem intentationibus sacrorum canonum uos immunem atque  exsortem a Domino, per quem reges regnant , et ex quo et per quem exordium sacer cepit episcopatus, fieri totis nisibus exoramus, illius clementiam deprecantes, ut det uobis uelle et perficere pro bona uoluntate que precepit : quatenus mereamini percipere eterna gaudia, que se diligentibus repromittit.« Item respondens ad litteras, quas idem rex ei transmiserat, rogans ut tam per se quam quoscunque poterat, orationes ageret pro genitore ipsius regis, qui apparuerat ei in uisione, obsecrans ut penis eriperet eum quibus detinebatur. Unde et satis utilem ad eum rescribit epistolam de modo et qualitate orationis, auctoritatibus plenam. Item pro rebus sancti Remigii sitis in uosago, et alia plura. Ad filium quoque ipsius, equiuocum  eius, scribit pro uilla Deduciaco, significans qualiter sanctus Clodoaldus eam S. Remigio dederit, et quomodo Karolus Pippini regis filius eamdem uillam apud Tilpinum archiepiscopum obtinuerit in prestariam, ea conditione, ut capellas ad ipsam pertinentes cum nonis et decimis episcopus Remorum retineret, et rex duodecim libras argenti in luminaribus ecclesie daret, et quod hunc censum tam ipse rex, quam successores eius persoluerint, et quod ipse quoque a patre illius eumdem censum de prefata uilla receperit. Sed et de uilla Nouiliaca, quomodo a Karlomanno data fuerat sancto Remigio, et quid postea de ipsa fuerit actum. Item ad eumdem de consilio diuinarum Scripturarum querendo et obseruando, et de consiliariis inconsideratis, ceterisque  rebus qualiter istud regnum habebatur, et ne illud inuadere presumeret. Item pro saluanda ciuitate Remensi, et parcendo sacris locis, si ueniret. Item qualiter egerint episcopi erga Ludouicum filium Karoli, quando eum regem consecrauerunt, quia iste aliter audierat. Item de duabus uxoribus ipsius Ludouici filii Karoli, qualiter actum fuerit, et cetera.

Scribit et Pippino regi Aquitanico, pro rebus ecclesie sue in pagis Aruernico, Lemouico et Pictauico sitis, pro quibus etiam litteras Karoli regis ad eumdem Pippinum mitti obtinuit, quas res Frigidoloni uiro illustri tutandas commisit. Karolo quoque Ludouici transremensis filio, collaudans fidei benignitatem, quam conseruabat erga filios sobrini sui Ludouici Karlomannum  et Ludouicum, obsecrans  eum pro Ecclesie Dei honore ac regni huius statu et defensione, atque ut prefatis pueris regiis constitueret prudentes, iustosque pedagogos, qui eos docerent Dei famulos honorare, et mandata Dei seruare, semetipsos regere, regnique gubernacula rite tractare. Item pro causa Sigeberti fidelis sui. Item Lothario regi, filio imperatoris Lotharii, pro uilla Deduciaco, quam pater eius reddiderat ecclesie Remensi, ne res ad ipsam pertinentes aliquibus personis, sicut eum facere audiebat in proprietatem periculo suo traderet, uel colonos ipsius uille absolueret, si quid autem tale a se factum fuisset, emendare curaret. Item pro eiusdem uille male tractata dispositione, et censu, quem cum periculo anime  eum retinere fatetur, intimans quod sanctus Clodoaldus eamdem sancto Remigio dederit, admonens ne hoc inde ageret, unde condemnationem anime acquireret. Item pro electione episcopi ecclesie concedenda Cameracensi. Item de utilitate anime, regioque ipsius honore, in qua commemorat, qualiter pater ipsius Lotharius Augustus ei se ipsum, suamque commendauerat animam



CAPUT XXI. De his que quibusdam archiepiscopis uel episcopis scripsit.

Diuersis etiam tam episcopis quam archiepiscopis multimoda utillima dedit scripta. Hecti treuirorum archiepiscopo scribit ordinationis sue primordia, offerens se socium et obsecutorem in ecclesiasticis  negotiis ipsius paternitati; item de eadem re, petens se ab eo instrui, et pro filio haberi, significans etiam de itinere suo, quo se Romam petere disponebat; item de Gondrico, quem excommunicauerat ille, et de Fulcrico a se excommunicato, qui refugium in Treuerensi habere uidebatur episcopatu. Guntbaldo  archiepiscopo scribit pro quodam presbytero, de iure ecclesiastico conseruando; item pro his que in synodo gesta fuerant; Amolo Lugdunensi, de placito quod habuerat cum rege regnique primoribus, de Iudeorum in hoc regno statu; item de synodo a tribus regibus condicta, et de Ebone precessore ipsius, et aliis nonnullis, in qua eum carissimum et unanimem sibi patrem se habere significat; item de Lothario rege, et aliis quibusdam rebus, in  qua se filium dilectionis ipsius appellat; item de Gothescalci uita uel conuersatione, predicatione, deprehensione, atque condemnatione, rei ueritatem exponens; Hrabano Moguntie presuli, super eiusdem Gothescalci  susceptione uel discussione; item de hac eadem re, et quid post susceptionem ipsius de eodem egerit, qualemue inuenerit ipsius uesaniam, consilium ab eo rationabilius, quid sibi aduersus eum agendum sit, expetens; item de doctrina et heresi eiusdem, et quid in eum fecerit, postquam in synodo hereticus comprobatus fuerat, nec corrigi potuit, et quid ipse contra doctrinam eius sentiat damnationemque  ipsius, queue contra eumdem scripserit, huic discutienda direxit, querens etiam qualiter de Trinitatis fide ac predestinatione diuersorum Patrum sint intelligende sententie: in qua epistola asserit hunc beatum Hrbanum solum tunc temporis de discipulatu beati Alcuini relictum; Landramno archiepiscopo, de consilio, quod ab eo petierat pro monasterio puellarum, quod rex dari precipiebat inconuenienti persone, quid inde sibi foret agendum, utiliter admonens, ut ministerii sibi commissi sollicitudinem feruentius gerat; Teutgaudio Treuerensi, de primatu quem deferri ab eo debere scripserat ille sedi Treuirorum, insinuans id eidem sedi a sede Remorum nunquam fuisse delatum, etc., item secundo ac  tertio de causa Fulcrici excommunicati; item pro rebus Ecclesie Treuerensis in Aquitania sitis, pro quibus idem domnus Hincmarus satis egerat apud Arnoldum quemdam Aquitannum, qui eas tenebat, ut ipsas Ecclesie Treuerensi restitueret, quod et se obtinuisse significat Amalrico  religioso, archiepiscopo, compatiens tribulationibus ipsius, et consolans patientiam, atque congaudens sanctitati eius, quem cariorem inter charos se delegisse significat, mittens ei quedam pretiosa ornamenta, casulam scilicet diaprasinam, quam habebat unicam, et alia munuscula cum solidis centum. Item scribit eidem pro rebus Remensis Ecclesie in Aquitania sitis, quas ei rex restitui iubet, quasque tractandas eidem Amalrico fiducialiter committit.  Rothlando archiepiscopo, pro rebus sancti Remigii coniacentibus in prouincia, et pro quondam presbytero in synodo excommunicato, et altero in loco ipsius ordinato. Rodulfo Biturigensi, pro rebus Remensis Ecclesie in pago Lemouico coniacentibus; item pro quibusdam excommunicatis; Guntario Coloniensi, ut intercedat apud Lotharium regem, et satagat pro electione canonica Cameracensis episcopi post decessum Theoderici uenerandi presulis; item secundo, uel tertio pro hac eadem re, affirmans non nisi regulariter in diebus suis illic episcopum ordinandum Luitberto [c. i, Luidb.] Maguntino, pro rebus sancti Remigii sitis in uosago [uosge], significans qualiter quidam Gibero pro earum rerum peruasione sensum perdiderit, et per integrum mensem  sine intermissione uexatus, cum dolore et periculo maximo uitam finierit; item pro tuitione rerum prescriptarum, et earum familie defensione, uel gubernatione sepe scribit; item de collocutione sua quam, habuit apud Trecas cum Ioanne papa, et quid boni cum eo locutus fuerit de ipso, exhortans ut litteras et missum pape benigne suscipiat, et ad eum uenire studeat; item de quodam transgressore presbytero. Scribit idem uenerabilis Hincmarus et ad Lotharium Italie regem, qui se, relicta uxore propria, cuidam femine copulauerat, dans ei consilium, et admonens, ut eam a presentia sua omnibus remoueret, significans se domni Adriani  pape litteras  et mandata super hac re suscepisse, et ut idem rex in hac causa ipsius  pape precepta conseruet, suggerere curat; item, aliam epistolam de hominibus pacem recipere nolentibus, quid inde fieri debeat, collaudans quod de quibusdam talibus regale iam ministerium exercuerit. Scripsit et Apologeticum contra obtrectatores suos, qui calumniabantur eum diuersis detractionum appetitionibus, scilicet apud papam Ioannem , quod nollet auctoritatem recipere decretorum pontificum sedis Romane, ad que [rest. pro atque] et tunc in synodo Trecassina , et postea in hoc Apologetico respondit, refellens hos conuiciatores suos, et se decretalia pontificum Romanorum a sanctis conciliis recepta et approbata recipere et sequi discrete, prout sunt  sequenda, depromens; de Hincmari quoque Laudunensis depositione uel restitutione, qualiter actum sit manifestans. De hoc etiam unde calumniatus fuerat a quibusdam apud eumdem papam, quasi diceret non ipsum maioris dignitatis esse papam quam esset ipse; de ordinatione quoque Hedenulfi in locum Hincmari in episcopatu Laudunensi, et confirmatione pape ipsius ordinationis; item de Karlomanno, et aliis quibusdam rebus, de quibus eum ueritas excusabilem reddidit. Quibusdam quoque calumniantibus, licet respondere posset, asserit se noluisse, ne conuiciis conuicia uideretur reddidisse [ms., uitia uideretur addidisse], gloriosius esse ducens eosdem tacendo fugere quam respondendo superare, ne suam gloriam  quesisse putaretur. Scripsit etiam quedam ad Adrianum papam, qui Romanus pontifex nonnulla ei dirigere se scripta commemorat. Cui etiam mittens epistolam suam per Actardum Nannetensem episcopum laudibus plenam, delegauit, ut eius uice in istis partibus super Lotharii causa fungeretur, quatenus quod inde Nicolaus papa decreuerat seruaretur. Respondit etiam ad capitula quedam, regni Francorum episcopis a Ioanne papa transmissa de priuilegiis sedis per 7 capitula, quoniam idem papa nisus fuerat Ansegisum Senensem episcopum primatem constituere , ut apostolica uice per Gallias et Germanias frueretur [f., fungeretur]. Cui conatui uenerabilis hic presul Hincmarus efficaciter obstitit. Scripsit denique  ad diuersos episcopos idem domnus Hincmarus plurima; Remigio archipresuli, pro rebus sancti Remigii in prouincia Cisalpina coniacentibus, quas idem committens, petit ut easdem in sua tuitione suscipiat; item, pro ordinatione Isaac Lingonensis episcopi; item, de constitutione [ms. consuetudine] synodica propter ecclesiasticarum rerum peruasores [Rem. Lugdun.], et alia; item, de causa prefati Lotharii regis, et de predictis rebus eidem nonnulla scripta direxit; item, ad eumdem Remigium, et ceteros episcopos, domni pape Nicolai auctoritate, in synodum apud Suessionem uenire iussos, pro causa uulsadi et collegarum eius. Adoni uiennensi archiepiscopo scribit inter cetera, pro epistola beati Auiti ad sanctum Remigium scripta, quam quidam  Rotfridus monachus ei dixerat se apud eumdem Adonem legisse. Sed et si qua preterea de sancto Remigio reperire ualeret, ei super aurum et topazion  pretiosa et amabilia mitteret. Herardo Turonensium antistiti, de quibusdam apostatis ad Ecclesiam redeuntibus, et aliis penitentibus suscipiendis. Item de aliis quibusdam rebus, ut amico carissimo, qui eadem presuli nostro ad ipsum ueniens fraterna se dilectione commiserat, petens ut ubicunque posset regie dominationi pro Ecclesia illius suggereret. Obitu quoque suo propinquante, litteras ad eum ipse dictauit, et ei qui domno Hincmaro de obitu illius nuntiaturus erat, easdem litteras ipsi deferendas dedit. Sed et missi  Turonensis Ecclesie hac fiducia fulti, post obitum huius sui archiepiscopi, ad eumdem domnum Hincmarum uenerunt. Cleri quoque ac plebis petitionem ad ipsum deferentes, ut regiam celsitudinem pro eis deprecaretur, quatenus electionem canonicam rex ipsius concederet. Quod et idem pontifex promptissime peregit. Intimans etiam regi de quodam clerico, qui se ingerebat, non recipiendo, significat quod episcopi eiusdem prouincie, clerus quoque et plebs ipsius Ecclesie, inuitati auctoritate apostolice sedis, Actardum sibi uelint donari episcopum, qui in eadem ecclesia baptizatus, nutritus et ordinatus fuerat, licet alie ciuitati datus episcopus, sed paganorum infestatione depulsus, et pallio fuerat a sede apostolica honoratus, ut etiam si locus de metropoli  adueniret, ibi incardinaretur . Datque insuper regi consilium, quid clero, quid laicis agere sit interim precipiendum, quid de rebus quas ex beneficio regis habebat fecerit, intimans, qui ex his, quas reliquerat regi placeat, requirens. De quibusdam quoque libris sancti Augustini, quos sibi ab eodem remitti petierat, et de obiectionibus Grecorum, super quibus Nicolaus papa eidem mandauerat et alia quedam. Bertulfo Treuirensi archiepiscopo, instruens eum de ordinanda et gubernanda diecesi uel parochia sua, etc. A quo etiam rogatus Wiliebertum Catalaunensem episcopum misit ad ordinationem Arnoldi Tullensis episcopi, quia eodem Bertulfo infirmitate detento, numerus episcoporum a sacris canonibus prefixus in  ordinatione presulis ei non aderat. In huius etiam Bertulfi ordinatione iam pridem iussione Karoli regis Hincmarum episcopum Laudunensem, Hodonem Beluacensem, et Iohannem Cameracensem transmiserat, ad petitionem Aduentii et Arnulfi episcoporum eiusdem Treuirensis dieceseos, quomodo id rite deberet, eos canonica apostolicaque informans auctoritate, ut a sacris regulis, nulla aut negligentia, aut presumptione, in aliquo discederent. Scribit etiam prefato Bertulfo pro quibusdam capellis ad uillam Duodeciacam pertinentibus, quas quidam ex parochia Treuirensi usurpabat per factionem cuiusdam presbyteri, petitque sibi de his iustitiam fieri. Item pro litteris quas Ludouico regi Transrhenensi mittebat, ut eas regi atque regine relegi faciat, et que  apud eos inde audierit litteris sibi remandet. Litteras etiam quas Arnoni episcopo transmiserat, sibi legi faciat, et regem atque reginam, sed et populum de illorum salute et pace sancte Dei Ecclesie commoneat. Ioanni Rothomagensi, respondens ad interrogationem ipsius de quodam clerico, qui ad Ecclesiam quamdam promotus regendam, ordinari per etatem rite non poterat. Rothstano Arelatensi, qui ei de sue ecclesie uexatione scripserat, et de quadam femina potenti, que res usurpabat ecclesiasticas, quid ei super his sit agendum rescribit. Adeloldo Turonensi petenti ut sibi liceret oratorium edificare ac consecrare in uilla sue ecclesie regio  dono date, sita in Remensi parochia, que Turris uocatur, rescribit, petita concedens ea conditione ut antiqua uille ipsius ecclesia, uel presbyter eiusdem nullum priuilegii sui propter hoc detrimentum pariatur. Leoni episcopo, et custodi bibliothece Romane Ecclesie litteras mitti pro susceptione legationis sue, ut obtineat apud papam Leonem, quatenus eius petitionem benigne suscipiat, et paterne rescribat eidem de his que in litteris ab eo missis continebantur. Gregorio quoque eiusdem Romane Ecclesie nomenclatori et apocrisiario petens ut inter fideles amicos suos eum tenere dignetur. Item postulans ut domno apostolico suggestionem suam acceptabilem fieri petat, benedictionis ei munuscula dirigens. Formoso sedis eiusdem religioso  episcopo  , collaudans eius, quam audierat, sanctitatis et scientie formam, querensque ipsius habere familiaritatem, et ut ipse pro se dignetur orare, uicem reprehendere spondens, et quedam ei munera mittens, ut sui memoriam in orationibus habeat. Item postquam litteras suas idem Formosus ei remiserat, in quibus de caritate ergo eum significauerat, intimat quia magnam in ipso haberet fiduciam. Item Gauderico episcopo prefate Ecclesie, ut eum in sue dilectionis suscipiat gremium, et Dominum sanctosque apostolos pro eo dignetur implorare. Ioanni prefate sedis episcopo eadem pene scribit, et canones Martini pape, Euangelium quoque Nazarenorum sibi ad transcribendum mitti petens, quedam etiam xenia illi transmittit. uulfado Biturigensi  archiepiscopo, de his qui inconsulte uxores suas interficiunt, sententiam Paulini, quam sibi mitti petierat, scribens. Sed et de aliis rebus. Frotario Burdegalensi, qui sibi talem dixerat uersum:

Remus equum nobis, mulum Burdegala uobis.
talem post remisit:

Remus equum misit, mulum Burdegala nullum.
Et alia quedam ad eumdem scripsit; pro monasterii quoque sancte Radegundis regulari electione abbatisse, etc.; item, de ordinatione Fulcrici; item, Weniloni Rothomagensi, de operariis et opera, quam faciebat ad Pistas in Sequana; item de causa Rothadi et Odonis episcoporum. Drogoni Metensium presuli, imperatoris Ludouici fratri, pro familiaritate ipsius adipiscenda: item, referens ei gratiarum actiones  pro sollicitudine quam habere uidebatur Remensis Ecclesie, petens etiam de quodam fratre huius ecclesie ministro, ut ita frueretur obsequiis, quatenus ecclesia ista necessariis ipsius posset uti solatiis, et alia quedam. Rothado Suessonico, quem sepe ad synodum uenire differentem uel negligentem uocabat, scribit de quibusdam criminatis parochie Suessonice personis, uel purgandis, uel penitentie subigendis; item, pro ordinandis quibusdam Ecclesiarum ministris; item, pro recipiendo et adducendo ad iudicium Gothescalco, quem domnus Rabanus ad diecesim Remensem remiserat: qui profectus fuerat ex parochia Suessonica, scilicet Orbacensi monasterio;  item, pro ordinatione monasterii sancti Medardi, et restituenda in eo regula; item, pro quibusdam monachis ex monasterio Altuillarensi fuga dilapsis; item, pro Godoldo, qui clamabat indebite se communione priuari, pro quo etiam tertio litteras ad eum direxit; item, pro quibusdam presbyteris, qui clamauerant in synodo iniusto se ab eo ecclesie rebus priuatos, et quia irrationabiliter synodi mandata tractauerat, nisi se corrigeret, canonice ultionis delegat interminationem; item pro ordinatione Hincmari, post obitum Parduli Laudunensis episcopi; item, pro Adeloldo presbytero iuxta sententiam synodi restituendo, pro quo litteras ei miserat, quas ille penitus contemnebat; item pro mandatis regis Ludouici et firmitate ab eo quesita, que sacerdotio  non congruebat; item pro clerico quem mitteret ordinandum ad regendum ecclesiam in uilla Turre sitam; item, pro parochia, de qua contentione agebatur inter eum et Erpuinum Syluanectensem episcopum; item, idem cum aliis Remensis dieceseos episcopis, de Grecorum adinuentionibus, quas contra canonicas statuere conabantur regulas. Pro quibus tam ad ipsum, quam ad ceteros huius regni archiepiscopos domnus Adrianus papa litteras dederat. Insuper et alia sepenumero pro diuersis negotiis ad eum scripta direxit. Immonni Nouiomagensi episcopo, pro synodo comprouinciali a rege Parisiis [i, Parisius] condicta, et pro ordinatione Irminfridi post decessum Hildemanni Beluacensis episcopi; item, pro ordinatione Parduli post obitum  Simeonis Laudunensis; item, pro consilio et auxilio dando Theoderico Cameracensi presuli, super quodam inobediente, qui Deum non timebat, et ecclesiasticum ministerium non reuerebatur; item, pro quodam presbytero, cui legem canonicam concedi monet; item, pro quadam femina, quam indebite queritur excommunicasse; item pro colloquio episcopali habendo. Erpuino Siluanectensi, pro quodam homine quem irrationabiliter ab eo excommunicatum ut compererat, intima, mandans ut obuiam sibi ueniat, et quid inde rectius sit agendum, secum pertractet; item, pro quodam presbytero rebus ecclesiasticis indebite frustrato; item, pro quodam clerico, qui se preiudicium ab eo pati clamauerat; item, pro mandatis Adriani pape de prenotato presbytero;  item, pro mandato regis regulariter exsequendo. Lupo Catalaunensi, pro synodo celebranda; item, pro quodam, qui dolo deceptus fuerat, ut infantem proprium ad catechizandum teneret; item, quid de hac re synodus decreuerit. Cui etiam testimonium bone uite perhibet in epistola, quam scripsit post obitum ipsius ad regem Karolum pro impetranda electione regulari Ecclesie Calalaunensi. Prudentio Trecassino scribens, queritur quare sibi presentiam suam subtrahat, significans se ab eo consilium querere uelle de statu et compressione Gothescalci, intimans quod de ipso actum uel iudicatum fuerat in synodo, quo eum reclusum tenebat iudicio, et quia multis modis eum conuerti tentauerit,  et de moribus ac superbia ipsius, et sic in cena Domini, uel in Pascha debeat illum admittere ad audiendum sacrum officium, uel accipiendam communionem, et quid sibi uideatur de sententia Ezechielis prophete qua dicitur: In quacunque die ceciderit iustus, omnes iustitie eius in obliuione tradentur: et quacunque die peccator conuersus fuerit omnes iniquitates eius tradentur obliuioni . Sed et de consuetudine cene Domini celebrande. Item pro ecclesiis sedis Remensis in ipsius diecesi sitis, quas ille aliter tractabat quam episcopali conueniret equitati, ut de his et aliis, que de ipse audiebat simul loquerentur, exhortans ut alterutrum se instruerent, et Domino mutuo commendarent. Pro qua re librum quoque scripsisse reperitur. Pardulo  Laudunensi episcopo scribit pro transitu domni Ebonis antecessoris sui, ut illi sacerdotalis benignitas plenis caritate uotis debeat exhiberi. Item de reconciliatione Luidonis inconuenienti, quod non potuerit ad eam peragendam adulationibus, uel exprobrationibus hominum insipientium deflecti: corroborans eum ad rectitudinem episcopalem diuinarum testimoniis Scripturarum, ut per auctoritatis gradiatur uiam, et quid ei de prefato sit agendum Luidone significans; item, pro eadem re; item, de recognitione, humiliatione, et absolutione Fulcri; item, de absolutione cuiusdam, requirens ipsius consilium; item de ieiunio a regina mandato; item de infirmitate et humiliatione Rothadi Suessonici, et de consilio quod ei dederat, ut illud in eo corroboret, et  ab obsequendum prudenter exhortetur; item pro auro, quod ei mittebat, per eum regine offerendo ad componendum quoddam Dei Genitricis ornamentum; item de opusculo Ferculi Salomonis a se composito, quod ei legerat, rogitans quid sibi uideatur de illo . Item pro Ecclesia Morini uacante pastore, ut inde cum rege loquatur, qualiter, ipsa electio rite peragatur, et pro libris S. Ambrosii de fide sibi mittendis. Irminfrido Beluacensi, pro electione pastoris Ecclesie Ambianensis, canonice consecrandi, post obitum Ragenarii presulis; item, pro gubernanda prudenter Ecclesie naui, que in hoc naufragoso seculi mari inter intestina concutiebatur bella. Eboni episcopo ecclesie Remensis alumno, pro quodam fratre ab hac  ecclesia fuga lapso, et apud ipsum commorante, ut quantocius illum diligenti cura remittere studeat; item, pro ordinatione Isaac in episcopatu Lingonensi, ut exhortetur Remigium archiepiscopum ad eamdem ordinationem peragendam. Theodorico Cameracensi, pro quodam Hectone Lotharii regis uassallo, cui communi consensu penitentiam iniunxerant, qui se absolutum a prefato Theoderico fuisse fatebatur, et pro quodam presbytero, quem idem Theodericus excommunicauerat, pro quo papa Romanus domno Hincmaro litteras miserit, quas ipse eidem Theoderico mittebat. Item, pro prefati Hectonis [ms., Hettonis] absolutione; item, pro rebus Remensis Ecclesie, quas sibi per prestariam Theodericus  episcopus delegari petebat; item, pro ordinatione Hunfridi in episcopatu Morini; item pro ordinatione Ercamrai post decessum Lupi Catalaunensis episcopi; item, de aduentu Ludouici Transrhenensis, quia Remis uenerit, et quid egerit, quidue sibi preceperit; item, pro Balduino, qui uiduam Iudith filiam regis Karoli furatus fuerat, ut sciat eum a se sub anathemate positum, et id per suam denuntiet parochiam; item, pro quodam, qui quamdam, feminam in concubinatu accipere persuasus fuerat a patre ipsius puelle. Folcuino Morinensi, pro quodam presbytero ipsius ordinato, qui clamabat iniuriam se pati ab Immone presule, petitque simul reliquias sanctorum in Morinensi parochia quiescentium sibi mitti, quia in consecratione ecclesie Dei  Genitricis altare ab ipso Folcuino consecrandum, et ex ipsius parochie reliquiis honorandum preparabat. Rainnero episcopo pro quodam presbytero, quem Notho archiepiscopus Arelatensis, ei litteris indicauerat abiectum canonice, et excommunicatum a synodo, altero presbytero in eius loco constituto. Agio  episcopo pro rebus Ecclesie Remensis in Aquitania coniacentibus. Abboni Antisiodorensi, pro Heriboldo presule defuncto, qui cuidam fratri apparens, admonuit de eleemosyna, et orationibus, atque oblationibus pro se offerendis. Aenee Parisiorum, pro Rothado Suessionico, de quo quedam inconuenientia apud regem uentilata fuerant, et rex eumdem Aeneam cum Immone Nouiomagensi ad hec discutienda dirigebat. Almarico [i,  Almerico] Cumensis Ecclesie presuli, pro Egilberto diacono monasterii sancti Remigii monacho, quem eidem episcopo id petenti ad ordinandum, et regendum committit.



CAPUT XXII. Que instrumenta uite, uel redargutiones Hincmaro nepoti suo scripserit.

Hincmaro nepoti suo Laudunensi episcopo, in ordinationis ipsius initio, instruens et edocens eum, qualiter iuxta canonicam auctoritatem, commissam sibi tractare deberet Ecclesiam; item, admonens, ut prouideat ne conspirationes inter sibi subiectos adoleret: sed et si exorte fuissent, mox rationis moderatione succiderentur, aut sibi si necesse foret hec intimare curaret, et quando  synodum debeat celebrare. Pro quo ualde laborauit, multaque illi scribit, reprehendens eum, et castigans de leuitate morum et actuum suorum, admonensque ut ad cor suum redeat, et Deum tota intentione precari studeat, ut eum respiciat, et intelligere sibi atque corrigere peruersitatem suam donet, quia uidelicet nimis sibi sapiens esse uidebatur, et pertinax in contentionibus, et quia leges ecclesiasticas ad sue uoluntatis intentionem flectere nitebatur, et melius eas se putabat intelligere, quam seniores natu. Pro quo in tantum laborauit, ut etiam senioris sui regis offensionem incurrisse se dicat; illum uero impudenti fronte, erectaque ceruice, trementibus labiis, et inflammatis uerbis petitionem et humilitatem  suam respuentem coram multis sustinuerit. Corripitque eum, quia nunquam se recognoscere de aliqua culpa, sed semper se defendere parabat, de habitu quoque, incessu, risu, iuramentis, impatienti locutione, ira precipiti, et aliis multis; item, quia contra sanctarum Scripturarum tramitem causa sue iniurie in paroc sue hie gubernatione excesserat, ut hec corrigere studeat, admonens eum qualem se debeat exhibere uerbis Apostoli ad Timotheum; item, de quodam sacrilegio, et a se pro sceleribus excommunicato, quod illi res ecclesiasticas ad turpis lucri premium dederit; item, pro Hadulfo quodam ipsius clerico petens, quem idem Hincmarus excommunicauerat; item, de epistola pape Adriani ad quosdam episcopos per eum dirigenda;  item, pro dispositione quarumdam parochie sue ecclesiasticarum rerum, ut inde uel ad prouincialem exspectaret synodum; item, pro excommunicatione Karlomanni, unde obedire ipsi nolebat, eum sepe commonens, ut contumaciam sue mentis deponeret, et ad obaudiendum sibi, ceu iam coram multis testibus professus fuerat in synodo atque subscripserat, se inclinaret; item, pro Berthario [i. Bercario] diacono, quem metropolitane [ms. metropolitani] atque comprouincialis synodi iudicium appellantem indebite sub custodia detinebat. Unde promens ei quod ita in eum agere non debuisset, precepit illi auctoritate sacrorum canonum et sua, ut eumdem diaconum, uel si qui fuissent alii clericorum iudicium regulare proclamantes ab ipso detenti,  ad suum ac ceterorum episcoporum iudicium libere uenire permitteret, et ipse eidem se iudicio presentaret. Item conuocans eum ad synodum, ubi Adriani pape mandata tractanda erant. Scribit ad eum preterea multa; nouissime uoluminis seriem, rememorans in eo, ad mentis eius oculos reuocans qualiter illum orphanum dulci dilectione sub religione nutrierit, litteris erudierit, per singulos gradus ecclesiasticos usque ad episcopatus apicem prouexerit.

»Nunc, inquit, retribuendum mihi mala pro bonis, et odio me habentem gratis , quoniam non faueo tuis infructuosis operibus, quandiu te patiar, multis a te afflictus iniuriis?  Etenim ab ipsa die ordinationis tue tam uerbis quam scriptis, et inordinatis actibus ac motibus tuis frequentibus  adeo sum grauatus, lacerationibus atque contusionibus, ut tedeat me uite mee, quia sic pro loci mei officio tue insolentie sum connexus, ut non solum post primam et secundam correctionem, iuxta Apostolum , uerum nec post plurimas priuatim, et coram communibus familiaribus nostris, sed et coram rege, et episcopis ac plurimis aliis, uerbis et scriptis commonitiones te ualeam deuitare. Et licet exoptem, ut darentur mihi penne sicut columbe, et auolarem, ac requiescerem a te elongatus in aliquam solitudinem , non possum quoquam effugere, ut aut tua pertinacia contumacis presentie, aut missorum tuorum duriloquiis, aut scripturarum tuarum derogationibus et inutilibus  neniis, quin potius tragediis, aut talibus que non conueniunt episcopo, de te auditionibus non affligar, et iam tandem putaui te pigere talia exsequi, cum ecce nunc Idibus Nouembris quarte indictionis prolixissimam rotulam, mendaciis et irrationalitatibus ac improperiis contra ueritatem et auctoritatem repletam mihi misisti. Et miror cur sic exfrons factus, ut de Iudea Dominus queritur, nescis erubescere , et tibi non est nausea talia et tanta scribere, nisi quoniam utilitatibus non es intentus, neque in necessariis occupatus: et ut de aliis taceam, que si ex ordine uoluero replicare, antea deficiet lux diurna, quam legenda exinde deficiat pagina, replicabo tibi aliqua, que non ualeo nec debeo silentio preterire. uidelicet quia statim ut a paterne  nido educationis factus episcopus euolasti, et me et eos qui te nutrierunt deseruisti, et seculares amicitias atque familiaritates quesisti, et acquisisti, et sic subinde alios et alios deserens et acquirens, non solum de comparibus, sed etiam et de tibi commissis, ad hoc emersisti, ut contra sacras Antiochenas regulas precipientes ut preter me agere nichil debeas , secundum antiquam Patribus nostris regulam constitutam, nisi ea tantum, que ad tuam parochiam pertinent, possessionesque subiectas sine mea, uel cepiscoporum nostrorum conscientia administrationem in palatio domni regis obtinueris, quam administrationem tibi coram eodem domno rege et aliis qui adfuerunt ex sacris regulis interdixi, et aliquandiu ab eadem administratione  cessasti. Postea autem per exteras, id est seculares potestates contra Sardicenses canones  eamdem administrationem cum abbatia in tertia prouincia ultra Remensem prouinciam sine mea conscientia obtinuisti. Ad quam abbatiam sine mea licentia quoties tibi placuit, perrexisti, et quandiu tibi placuit ibidem fuisti immoratus, contra Hilarii pape decreta dicentis : Illud non potuimus preterire quod sollicitudine diligentiore curandum est, ne preter metropolitanorum suorum litteras aliqui episcopi ad quamlibet prouinciam audeant proficisci, quod etiam in omni genere officii clericalis per singulas debet ecclesias custodiri.

»Et sic antea Zosimus , et  postea sanctus Gregorius  decreuerunt. Propterea quoque semel ac secundo litteris canonicis euocatus ad ordinationem episcopi in Ecclesia Cameracensi prouincie nostre pastore destituta, unde apostolica sedes me suggerente non modice laborauit, nec ipse uenisti, nec pro te uicariam personam, uel litteras tui consensus, ut regule sacre precipiunt, ad me direxisti. Unde Symmachus papa ad Eonium ex sacris regulis promulgauit , ut si quilibet episcopus metropolitano pontifici iuxta canonicam definitionem uocatus obtemperare noluerit, nouerit succidendum se, quod non optamus, ecclesiastica disciplina. Sed et hinc a me conuentus, nullam satisfactionem,  nec etiam humile responsum mihi ac cepiscopis nostris exhibuisti. Post hec more tue instabilitatis ac inconstantie contra domnum regem in tantum te sine ratione contumaciter erexisti, ut et administrationem palatinam, et ipsam abbatiam tibi auferret, et a te exaggeratus duriora ingerenda tibi proponeret. Unde et scriptis, et uerbis pro te satagens illum tibi reconciliaui. Indeque sicut sciunt plurimi, contra illum te iterum erexisti, et mandata sua, ut ad eum uenires, contemnens, adeo illum ad iracundiam prouocasti, sicut omnes in istis regionibus sciunt, ut coactus te per fideles suos sicut infidelem appeteret. Tu autem ante inauditam excommunicationem in meos, et multorum archiepiscoporum et episcoporum parochianos, sed et in ipsum regem  sine mea conscientia contra sacras regulas iaculasti. Unde multos scandalizasti, et maximum scandalum non solum Ecclesie, sed et regi ac regno intulisti, cum lex prohibebat ut per alienam messem transiens falcem non mittas, sed manu spicas conteras et manduces . Falcem, inquit, beatus Gregorius, iudicii mittere non potes in ea segete , quia alteri uidetur esse commissa, sed per effectum boni operis frumenta Dominica uitiorum suorum paleis exspolia, et in Ecclesie corpus monendo ct persuadendo, quasi mandando, conuerte.

»Post quam presumptionem, adhibitis mecum confratribus nostris, te et cum eo pacificaui et episcopis, quorum parochianos excommunicasti, ut in  te synodali sententia non inueherent, persuasi; sed et eosdem a te excommunicatos, licet non sine labore, adminiculante tamen domno rege, aduersum te conquiescere feci. Sed tu addens peiora prioribus, sic domnum regem, sicut mihi longum est enarrare, et multi sciunt, iterum exaggerasti, ut causa tue castigationis, te, sine mea uoluntate, sineque meo consensu, aliquantulum detineri iuberet. Tu uero causa tue iniurie, me inconsulto, et sine consensu cepiscoporum Remensis prouincie, sicut petitio a clericis Laudunensis Ecclesie mihi porrecta demonstrat, presbyteros et comministros ecclesie ac parochie tibi commisse excommunicasti, ut nemo in eadem parochia missarum officia celebraret, neminem paruulorum, etiam in mortis urgentis  periculo constitutum, baptizaret, nullum ad penitentiam quisquam, nec etiam obeunti communione uiatica muneris subueniret; nulli defuncto in sepeliendo humanitatis obsequium exhiberet; donec aut tu ipse ad eos uenires, aut a sede apostolica inde relationem reciperent. Quod audiens, fateor, uehementer exhorrui, et proinde ad te, metropolitana sollicitudine, litteras misi, monens et hortans te, ut tam exitiabilem excommunicationem et impietatis colligationem in tuum et multorum periculum intentatam, quantocius solueres. Sed et ad ministros Laudunensis Ecclesie, timens immane multorum exitum, certissimas et irrefragabiles definitiones euangelice ueritatis, et apostolice auctoritatis, atque  sacrorum canonum et apostolice sedis direxi, quatenus secundum easdem definitiones, que in nullo conuelli possunt, ex eadem periculosa et irregulari excommunicatione agerent et ipsi satis. Sed quia mee admonitioni obedire non uoluisti, misi ad te iterum exinde litteras, sed et ad clericos Laudunensis parochie, et nec sic te ad obediendum inuitare preualui. Post hec, querens adinuentiones, ut te a metropolitana subiectione posses exuere, libellum de antiquorum Patrum scriptis ante sacros Nicene synodi, et aliorum sanctorum canones editis collegisti, in quibus sententias inter se dissonas, et contra euangelicam et apostolicam, atque canonicam et apostolice sedis auctoritatem immiscuisti, et eidem libello sine metropolitani et cepiscoporum Remensis  prouincie conscientia ac consensu subscripsisti, et a clericis ecclesie tue, necnon et a parochianis presbyteris subscribi fecisti, uolens te a subiectione tue metropolis exutum ostentare, et priuilegium metropolitane sedis annullare, quasi non possem impietatis tue colligationes canonica auctoritate, sine tuo consensu, ac sine synodali conuentu in parochia tua dissoluere, cum de certis et manifestis causis, que in nullo nobis sunt dubia uel obscura, et de quibus finitiuas sententias, que nulla possunt ratione conuelli, a sanctis Patribus promulgatas habemus, synodale consultum, uel cepiscoporum nostre prouincie consilium, uel consensum non debeam exspectare, et a regulis prestitutis, ut sanctus Leo dicit , nulla aut negligentia,  aut presumptione discedere: nec etiam sedem apostolicam inde inquietare, sicut ipsius sancte sedis beati pontifices Innocentius, Zosimus, Celestinus, Leo, Hilarius, Gelasius, Gregorius, et alii plures eiusdem sancte sedis rectores in decretis suis ostendunt,« et reliqua.

Item datis auctoritatibus Gelasii pape: »Post prefati denique, inquit, monstruosi libelli a te monstruose collecti tuam tuorumque subscriptionem, litteris quarum exemplar habeo, denuo te commonui, ut ea que in parochia tua contra rationem et auctoritatem egeras, studeres corrigere, sed admonitioni mee non paruisti. Deinde ex prefatis epistolis Romane sedis pontificum ante Nicenam synodum scriptis libellum a te collectum, et uersieulis  in nomine domni regis Karoli titulatum, per uenerabilem quondam archiepiscopum Wanilonem in Gundufi uilla coram episcopis qui adfuerunt, mihi direxisti, de quo tibi scripto respondi, cuius exemplar habeo, monens te, ut sacris canonibus et apostolice sedis decretis ex eisdem sacris canonibus et apostolice sedis promulgatis, fidem accommodares, et debitam obedientiam illis dependeres. Inde in Actiniaco Remensis parochie tibi coram episcopis dedi libellum in 55 capitulis auctoritates ecclesiasticas continentem , contra illa que in prefatis tuis duobus libellis collegeras, monens ut a talibus et huiusmodi reprehensionibus te cohiberes,  et te sacris regulis subdens, pacem et sanctimoniam secundum Apostolum sequi studeres . Tu autem nullam inde mee admonitioni satisfactionem exhibuisti, quin potius rotulam prolixissimam contra ueritatem et auctoritatem, ac rationem contextam in eadem synodo obtulisti et prefatum tuum monstruosum libellum, a te et a tuis subscriptum in eadem synodo protulisti, quem ibidem accipiens hactenus seruo. Et cum me uidi post tot admonentes nichil apud te posse proficere, schedulam porrexi in synodo episcoporum decem prouinciarum , ab eisdem uenerandis episcopis querens consilium, quid contra tuam pertinacem contumaciam agere possem, et illa, que tibi ac parochie, tue contra colligationes tue impietatis direxeram,  coram illis relegi feci.

»Unde et ab eisdem episcopis predictis sacri conuentus auctoritatibus, quoniam iniuste ac irregulariter tantas et tales excommunicationes agere presumpsisti, et a domno rege impetitus, quoniam iuramenta illi a te super sacra prestita non obseruasti; sed et quia res sue proprietatis contra leges diuinas et humanas inuasisti, et a Normanno in synodo accusatus, quoniam eum de rebus tua concessione atque consensione a domino Karolo sibi beneficiatis, sine auctoritate regia, armata militari manu, et turba uulgi collecta, cum gladiis et fustibus primum quidem uxorem suam, que ibi sine ullo erat, et postea illum ipsum contra leges et regulas expulisti, et omnia sua, que ibi habuit, abstulisti  sed et a tuis hominibus accusatus, quia contra leges diuinas et mundanas eis sua beneficia abstulisti, ut synodalem censuram euaderes, dedisti regi et mihi in eadem synodo professionis tue libellum de regulari obedientia tua, quem habeo; et tu negare non potes, quoniam ipsius exemplar  de manu mea in eadem synodo accepisti, sicut in processu monstrabo. Sed ut uir duplex animo, et inconstans in omnibus uiis tuis , statim in crastina misisti mihi per Harduicum uenerabilem uesontionensem episcopum, ad profitendum et subscribendum tibi breuiculum ita se habentem: Et ego Hincmarus Remorum archiepiscopus tibi Hincmaro Laudunensis Ecclesie cepiscopo tuum debitum, sacris precipientibus canonibus, priuilegium  conseruabo, et in quibuscunque ecclesiasticis negotiis indigueris, secundum sacras regulas debitum tibi iure adiutorium archiepiscopali auctoritate adhibebo. Que causa non solum non de humili, uerum nec de sano sensu processit. Iniustum quippe ac irrationabile uidetur, ut archiepiscopus a sacris canonibus non exorbitans, excedenti episcopo suffraganeo a se ordinato, professionis ac subscriptionis libello, sicut postulaueras, satisfaceret. Sicut enim secundum Scripturam minor a maiore benedicitur , ita prorsus minor a maiore iudicatur, ligatur uel soluitur, sicut et in decretis Gelasii demonstratur . Iuste igitur  et rationabiliter tibi hinc respondetur ex Iacobo: Petisti et non accepisti, eo quod male petisti . Sed et in eo quod tibi a me subscribi proposuisti, ut tuum debitum, sacris precipientibus canonibus, priuilegium conseruarem, petisti quod uoluisti, sed nescisti quod dixisti, quoniam ut sanctus Hieronymus dicit: Priuilegia singulorum communem legem facere non possunt . Et sacri canones prouincialibus episcopis, et eorum ecclesiis uel sedibus, priuilegia, scilicet priuatas leges, uel iura priuata generaliter non dederunt, quia quod omnes generaliter habent, ius speciale et dignitatis lex priuata esse non ualet. Sed metropolitanis episcopis ac metropolitanis sedibus priuilegia tribuerunt,« etc., de sacris canonibus et decretis pape Leonis subnexa.  Post que subinfert:

»Quapropter quando talia mihi ad profitendum et subscribendum misisti, scire debueras, quod in istis regionibus nemo pene ignorat, quia municipium Lauduni, in quo es ordinatus episcopus, ab exordio sui, postquam a Marcobrio pretore, ut produnt historie, conditum fuit, nunquam inter sedes prouinciales Remorum prouincie, in paganismo, uel in Christianismo, nomen uel locum habuit, donec sanctus Remigius quindecimus Remorum archiepiscopus, certis quibusdam accidentibus causis, primus ibidem ordinauit episcopum, et eidem municipio, de rebus Remensis metropolis satis superque ditato, ipsum comitatum, in quo consistit, partem scilicet ex Remensi parochia delegauit; sed semper  fuit Remensis prouincie municipium, sicut hodieque et alia municipia in Remensi parochia, que in subiectionibus loco ac nomine permanent. Non igitur priuilegium, sed municipatum tibi debere seruari conuenerat petere, quia sicut Patres nostri ac magistri Ecclesie tradunt, Paulus apostolus non se ciuem, sed municipem appellat, dicens: Ego homo sum quidem Iudeus a Tharso Cilicie, non ignote ciuitatis municeps . Natus quidem apostolus in oppido Galilee Giscali fuit, quo a Romanis capto, cum parentibus suis Tharsum Cilicie commigrauit. A quibus ob studium legis missus Hierosolymam, a Gamaliele uiro doctissimo, sicut in subsequentibus ipse memorat, eruditus est . Et ideo non se ciuem, sed municipem, a municipio,  id est, territorio eiusdem ciuitatis, in quo nutritus est, appellat. Dictum autem municipium, quod tantum munia, id est tributa debita uel munera reddat. Nam liberales et famosissime cause, et que ex principe proficiscuntur, ad dignitatem ciuitatum pertinent. Nec mirum, si te Tharsensem, et non Giscalitem dicat, cum Dominus ipse in Bethlehem natus, non Bethlehemites, sed Nazarenus, a loco in quo nutritus erat, cognominatus est. Et tu ergo in diecesi Remensi natus, et in metropoli Remorum nutritus, et in municipio Lauduni ordinatus, non te ciuilem uel ciuicum, sed municipem, uidelicet tributarium seu munerarium, utinam spiritalium donorum, episcopum, et excepto quod a pluribus  episcopis es ordinatus, pene uicarium episcopum, quem Greci chorepiscopum uocant, debueras recognoscere, ac per hoc non priuilegium tibi ascribi, sed municipatum; nec contra priuilegium tue metropolis te oportuerat rebellare, quod non ageres, si animo Paulus, scilicet pusillus et humilis esses. Unde timendum est, ne et in hoc perditionis filium imiteris, qui aduersatur et extollitur supra omne quod dicitur Deus, aut quod colitur . Cui quantum ex te fuit, tradidisti eos quos irregulariter, ut premisi excommunicasti, non ut, secundum Apostolum, spiritus eorum salui , sed quantum furor et indignatio tua preualere potuit, perditi essent in die Domini. Quas colligationes impietatis, ut sepe dictum est, et semper dicendum  est, quoniam regulariter contra uotum tuum dissolui, te aduersum me erexisti.«

Item, post auctoritates super illicita excommunicatione: »De sacramentis autem a te regi prestitis non est mihi necesse aliquid scribere, quoniam pene omnes sciunt, quid de periurio  Dominus in lege  et prophetis , et in Euangelio , et per apostolos  ac Ecclesie doctores atque magistros dicat. Et quia, ut in decretis apostolice sedis dicitur, nolumus exaggerare quod gestum est, ne cogamur iudicare quod iustum est, quoniam quod inde tibi in synodo reputatum est, iudiciario ordine comprobatum non est, sed regia benignitate intermissum  est, omisi hinc regulare iudicium ponere, ut te ad conscientiam tuam remitterem. Peruasio autem rerum proprietatis regie a te perpetrata manifestissime claruit, quia nunquam res ipse iuris Ecclesie Laudunensis fuisse legaliter probate sunt, nec sua, uel cuiusquam alterius donatione, uel concessione ab eadem Ecclesia possessas fuisse monstratum est. Unde super hominem tuum Teduinum, cui easdem peruasas beneficiasti, legaliter conquisitum est. Sed et proclamatio aduersum te Nortmanni uera fuisse claruit, nec testibus indiguit, quoniam tam manifestissime hoc, quod inde contra leges et regulas egisti, adeo omnibus in istis regionibus patuit, ut nulla tergiuersatione factum tegi, aut excusari ualeret. Nam constat multis esse notissimum,  et tu in scriptis tuis domno regi et mihi directis hoc confiteris, quoniam ad deprecationem Rodulfi et Conradi, easdem res, postquam domnus rex illas a longo tempore de ecclesia Laudunensi abstractas, eidem ecclesie sua potestate restituit, ipsi domno regi illas sine mea ac cepiscoporum nostrorum et comministrorum tuorum conscientia atque consensu beneficiasti, quatenus eidem Nortmanno illas beneficiaret.«

Item post aliquas datas auctoritates: »Et hoc a te ita irrationabiliter factum irrationabilius dissoluisti, qui armata militari manu, et permista uulgi multitudine cum armis et fustibus, et tumultu maximo, sicut dicunt qui factum illud uiderunt et audierunt,  eumdem Nortmannum, qui ipsas res a te regi concessas, per regis beneficium retinebat, uiolenter et sine regis auctoritate, ac uerbo, uel litteris expulisti, et expulso illo, illas inuasisti, et in eas intrasti, ac possedisti, cum sint leges et regule, sit etiam rex portans gladium ad uindictam malefactorum , sint episcopi, et canones ad iudicanda crimina sacrilegorum, ut si ipse Nortmannus peruasor rerum ecclesiasticarum foret, gladio, id est uindicta regia puniretur, si sacrilegus comprobatus esset, episcopali et canonico iudicio iudicaretur. Sunt etiam iudices, et sunt leges, quorum et quarum iudicio, si quid forte tibi, et Ecclesie tibi commisse iniuste factum erat, legaliter et regulariter emendaretur.«

 Item post quedam precipue beati Gregorii preceptionum decreta: »Denique ex eo quod tui homines se ad regem reclamauerunt, quoniam ab eis sua beneficia, que apud antecessores tuos preseruierunt, iniuste et irrationabiliter abstulisses post datum regi et mihi libellum in synodo de regulari obedientia tua, secundum sacros canones, et decreta sancte sedis Romane pontificum, ex eisdem sacris canonibus promulgata, electos iudices episcopos apud me expetisti, et tres, secundum Africanum concilium , scilicet Actardum, Ragenelinum, atque Ioannem a me tibi designatos suscepisti, et eorum, atque apostolorum Deum timentium iudicio, in domni regis sicut postulasti, presentia de quibusdam decretum fuit, ut  beneficia sua, que irrationabiliter perdiderant, recuperare deberent. Quorumdam autem eorum causa usque ad alium tractatum, certis causis interuenientibus non diffinita, sed die alia diffinienda remansit; et tu ante diffinitionem contra sacros canones, et sine ulla necessitate uel ratione, fuga lapsus, regularem diffinitionem exspectare contempsisti.«

Item post aliqua de canonibus: »Et ab electorum, iudicio, ut predixi, incaute ac inhoneste fuga lapsus abscedens, pitacciolum irrationabiliter confectum, et manu tua subscriptum, ac prefate professioni tue usquequaque contrarium, per Ermenoldum diaconum tuum, uI Nonas Iulii, indictione 3 mihi misisti, quod ita se habet  :

»Reuerendissimo Remorum archiepiscopo HINCMARO  sancte Laudunensis Ecclesie HINCMARUS, Deo miserante, episcopus, debitam in Christo deuotionem. uos scitis quia ab uniuersali sancte Romane Ecclesie papa, Patre quoque nostro et magistro Adriano  bis uocatus existo, et uos ipsi in quaternionibus mihi a uobis in Attiniaco palatio, coram archiepiscopis et episcopis, qui adfuerunt, datis, quod ad eadem sedem uenire totidem uocatus detrectem, me reprehendistis; si uitio scriptoris, pro detrectem, quod est dissimulem uel differam, detractem, quod ualde tractem non ab re accipi potest, intercharaxatum non fuit. Unde uos nunc pro amore Dei omnipotentis, et reuerentia S. Petri  exposco, sicut et in eadem synodo in eodem Attiniaco a uobis conuocata, quod impetrare, non ualui, expostulaui, ac iam etiam per integrum efflagitaui annum, et precipue in synodo apud uermeriam palatium olim ab orno habita , obsecrando declamaui, nunc quoque et obsecro, et item declamo, ut et hactenus egi, quo uestra archiepiscopali auctoritate apud domni nostri gloriosissimi regis Karoli  clementiam obtineatis, quatenus domni et uniuersalis pape Adriani preceptis ac institutionibus ecclesiasticis, mihi ut omnibus expedit, uelut ei qui de omni Ecclesia fas habet iudicandi, liceat obedire, uidelicet ut limina sanctorum apostolorum, Petri scilicet et Pauli, merear, ut deuoui, et ab eodem insuper  uocatus sum, penetrare. Alioquin me uobis ab hinc, ut archiepiscopo cepiscopus obtemperare debet, canonice sciatis obsequi non posse, quia ut decernit beatus papa Gelasius , nesciunt quid loquuntur, qui decretis sancte Romane Ecclesie sedis presulum quasi canones opponunt, quibus contraire contra canones est ipsos se erigere. Iste Gelasius papa uenerabilis et sanctus omnes decretales epistolas uenerabiliter sanxit suscipiendas, nec ea uenerabiliter suscipit, licet ad tomum caput inclinet, qui eis non obedit, sed potius porro obuias manus inferens, quod sine periculo agi non potest, respuit utpote qui de se iudicari non prospicit. Nam uelimus nolimus, aut eis parebimus, aut eorum iudicio percellemur, quorum neminem aliqui  quique reprobare ualemus. De archiepiscopis autem Remigio ac Harduico, quod mihi per Teutlandum diaconum mandastis, priuilegio sancte Romane Ecclesie non preiudicat, sed quod eis eadem sancta sedes de me uoluit ac disposuit committere, commisit, uos uero quod uestrum est agite. In Domino Iesu Christo bene ualete. Ego Hincmarus sancte Laudunensis Ecclesie episcopus sponte subscripsi.«

»De quo pitatio tibi distuli respondere putans te retractare, et a tua contumacia resipiscere: tu autem non quieuisti, sicut causa breuitatis omitto. Et post hec per clericum tuum Bertharium domno regi tuas litteras direxisti, excusans te, quoniam ad illum, sicut tibi mandauerat, uenire non posses, quia febricitans, ut te sol tangeret sufferre nequibas: sed  tibi Romam eundi licentiam daret, secundum uotum tuum quod uouisti, quando altera uice febrem habuisti, ut ad sanctorum apostolorum limina, sicut uoueras ueniens, ibidem ab eadem febre liberareris. Is autem domnus rex coram episcopis et aliis fidelibus suis, qui adfuerunt, tibi per eumdem clericum tuum remandauit, mirum et non uerum esse quod diceres, quoniam ad illum uenire non posses, et Romam adire ualeres. uenires autem ad illum, et si ipse pro causa rationabili te illuc ire uelle cognoscere posset, tibi licentiam non denegaret. Tu uero ad illum uenire noluisti, donec circa Kalendas Septembris tertie indictionis, ad Siluacum de collocutione  fratris sui Ludouici rediit, quo obuiam illi ueniens, nichil cum eo, sed nec mecum, per te uel missos tuos, aut litteras tuas de licentia tua Romam eundi dixisti. Sed et quando missi domni apostolici Remis fuerunt, quotidie per septem dies, cum rege et mecum locutus fuisti, et inde nichil dixisti. Quod dicis te in synodo apud uermeriam, indeque apud Attiniacum licentiam eundi Romam petisse, et impetrare non potuisse, omnes episcopi, qui in eisdem synodis fuerunt, liquido sciunt quoniam cum de tuis insolentiis increpabaris, timens regulare iudicium, uel regis castigationem, licentiam eundi Romam petebas. Cum uero uidebas, quia et rex et episcopi erant tibi placabiles, de ipsa licentia nichil dicebas, sicut nec modo facis, donec aliquam nouitatem, ut  soles, quam semper timendo exspecto, iterum facias, de qua compellatus solitam cantionem de tua recantes. Petitio autem tua apud domnum regem talis fuit, quando ad eum uenisti, quia sicut plures et pene omnes in istis prouinciis scire dicuntur, et patet, addens grauibus grauiora, uelut ipsa sacrorum canonum demonstrant iudicia, nescio quibus machinationibus exquisitis a te iussio est principalis elicita, ut de his de quibus electos iudices secundum sacros canones expetisti, non solum eorum querela, quorum causa usque ad alium tractatum diffinienda remansit: uerum et que, ut dixi, in domni regis presentia electorum iudicum sententia diffinita fuerunt, sine metropolitani conscientia, sineque canonico et episcopali iudicio, per iudices  seculares, Helmigarium scilicet mercati palatini Telonearium, et Flotharium ac Ursionem uillarum regiarum maiores refricarentur, contra canones, qui ab ecclesiasticis ad maioris auctoritatis ecclesiasticos iudices, et non a maioribus ad minores, nec ab ecclesiasticis ad seculares, neque a consensu partium electis prouocari permittunt. A quibus iudicibus secularibus a te petitis quedam ex diffinitis refricata et immutata, quedam uero ex diffiniendis sunt diffinita, adinuentitia reputatione, sicut ab ipsis, qui in eodem placito fuerunt, dicitur, de non necessariis et inconuenientibus iuramentis reperta, et a te coram predictis iudicibus ipsis tuis accusatoribus, quos contra electos iudices sicut expetieras, suscepisti, proposita, quatenus et is de quo legaliter ac regulariter  diffinitum fuerat, ut beneficium suum haberet, quod contra rationem et equitatem perdiderat, eadem adinuentione dimitteret, et illi quibus iudicatum fuerat, ut quoniam tu post expetitum electorum iudicium, idem iudicium subterfugisti, beneficia sua usque ad legalem diffinitionem tenerent, beneficia ipsa desererent, et tu quod incepisti euindicares; cum sicut tibi non licet de accusatione, siue criminalis cause, siue ciuilis, relicto ecclesiastico, publico purgari iudicio, ita etiam non licet tibi postposito uel contempto ecclesiastico, iudicio, ad secularia iudicia conuolare, uel quemcumque, nec etiam laicam personam pertrahere, neque ad forum suum sequi, si ipsa persona laica consenserit ecclesiasticum  subire iudicium, sicut lex ualentiniani, quam probat Ecclesia, demonstrat.«

Item post ostensas auctoritates: »Et non pertranseat etiam tuam considerationem, cur domnus rex tue petitioni annuerit, ut unde in presentia illius electos iudices episcopos secundum sacros canones accepisti, sine conscientia metropolitani, sineque ecclesiastico iudicio consenserit, ut seculares iudices ad retractanda ea que diffinita fuerunt, uel ad diffinienda, de quibus iudices acceperas, demum acciperes. Scio enim et certus sum hinc illum canonicum scire iudicium, et miror ac doleo cur tu hoc uidere non uoluisti, aut Deo iudice arrogantia cecatus non potuisti. Inunge igitur, secundum consilium Apocalypsis Ioannis, collyrio oculos tuos ut  uideas , et albuginem arrogantie de oculo mentis, id est intellectu tuo, abiicere ualeas, et pensa ne forte domnus rex, quem toties exacerbasti, sciens diuina iudicia atque eloquia, hinc in annuendo uotis tuis cogitauerit contra te sententias diuinas de his qui dure ceruicis et indomabiles corde sunt: Qui nocet noceat adhuc , et qui in sordibus est sordescat adhuc , ut impleant peccata sua semper ; et: Dimisit eos secundum desideria cordis eorum, ibunt in adinuentionibus suis ; et: Nonne hec condita sunt apud me, et signata in thesauris meis? mea est ultio, et ego retribuam eis in tempore, ut labatur pes eorum: iuxta est dies perditionis, et adesse festinant tempora . Et cum tantarum transgressionum  inueniaris obnoxius, non cessas me prouocare, ut de promisso pitacio tue professionis atque subscriptionis, de quo tibi, ut predixi, respondere hactenus distuli, sed et de aliis tuis professionibus atque subscriptionibus uel lacessitus rescribam, quatenus professionum et subscriptionum tuarum historias plures legentes, si forte sunt qui adhuc eas ignorent, earum diligentiam cautelam quoque et utilitatem cognoscant. Et primum quidem respondebo tibi de prefato a te subscripto pitacio, in quo scribis in adminiculo tuo te a me reprehensum, et esse me ostendis reprehensibilem. Sed ego spreta reprehensione tua, qua me quasi sub quodam excusationis uelamine, de scriptoris uitio more tuo euidenter reprehendere satagis, qui aut differentiam  uerbi detrectem [rest. pro detractem], quod in meis scriptis tibi datis posui, nesciam, aut scriptoris uitium in eis corrigere non sapuerim, uel emendare neglexerim, et ex mea reprehensione tuam ostentare scientiam, Cham Ne filius  uoluisti, non solum in uerbi illius differentia, sed et in alio uerbo, quod ad ostentationem tui in tuis adinuentionibus iteratum inueni; et cum hinc meam insipientiam uoluisti ostendere, tuam studuisti apud scholasticos stultitiam propalare. Pro me nichil curo dicere: Mihi enim pro minimo est ut a te iudicer , aut sine dilectione a tua scientia reprehendar. Sed ne apud illos, qui tecum rumusculos captant, glorieris quasi me mutum effeceris et elinguem, qui  solus nostris temporibus thesauros sapientie et scientie penetrans introisti, hic causa compendii pretermittens, cum mihi uacauerit, ostendam quid regularum grammatice artis auctores, quid ortographie doctores, quid sancte Scripture tractatores inde sentiant atque dicant.«

Idem post nonnulla: »Sed et alia sunt hinc ex sacris canonibus et apostolice sedis decretis, que mihi hic ponere longum fuit, in opusculo 55 capitulorum, quod ad tuam commonitionem, et correctionem atque instructionem tibi dedi, potes relegere, preter epistolas premissas quas tibi direxi ad redarguendam tuam temeritatem contra euangelicam ueritatem, et apostolicam atque canonicam auctoritatem, contraque sedis apostolice  decreta, in tuam et perniciem multorum presumptam, sicut in synodo plurimorum episcoporum est comprobatum. Sed et preter alias epistolas, ac alia scripta, que tibi direxi, uel dedi ad comprimendam tuam insolentiam, et commonendam ac instruendam tuam dilectionem ut ageres iuxta Domini dictum: Quid querit Dominus Deus tuus a te, nisi ut timeas Dominum Deum tuum, et facias uoluntatem eius, obediasque ipsius imperio ? Que frater sollicita cordis intentione reuolue, et recogita quid sit quod dixisti: Quia ex tunc quando mihi litteras illas misisti, ut archiepiscopo cepiscopus obtemperare debet canonice, scirem obsequi mihi te non posse; et reuoca ante oculos tuos, quod coram episcopis decem prouinciarum professus es, et manu propria  subscripsisti: scilicet quia priuilegio metropolitani prouincie Remorum Ecclesie, secundum sacros canones et decreta sedis apostolice ex sacris canonibus promulgata pro scire et posse te obediturum profitereris et subscripsisti. Dic, frater, quando et ubi, uel in quibus a te requisiui uel extorquere uolui, ut mihi contra hec in aliquo obedires? qui nunquam tua, sed iuxta Apostolum, te quesiui , et qui meas iniurias, scilicet mee persone, facile, Deo gratias, possum dimittere, sicut et quotidie pro te omnipotentiam Domini deuote exorans facio; iniurias ordinationis diuine, que a tua insolentia exquiruntur, ut metropolitano priuilegio canonice non subdaris, in eum redundantes, qui Spiritu sancto suo, a quo promulgati leguntur et creduntur canones, instituit,  patienter ferre non possum, nec debeo, quin tantum inde non satagam quantum potero. Nam sicut sollicitudo et primatus totius Ecclesie catholice sancte sedis Romane pontifici diuinitus est collata, ita et unicuique metropolitano ac primati prouincie sollicitudo sibi delegate prouincie, per sacros canones Spiritu Dei conditos, et totius mundi reuerentia consecratos noscitur esse commissa,« et cetera. Sequuntur denique plura de professionibus et subscriptionibus eiusdem Hincmari, et correptionibus eius usque ad finem operis. Item aliud opus incipiens ita:

»HINCMARUS Remorum episcopus HINCMARO Laudunensi episcopo.

 »uir diuersis flagellis a diuersis attritus dicit: Qui me comedunt non dormiunt , ac si diceret, non quiescunt. Et tu, frater, me tue lingue flagellis atterere, et uenenosis scriptis tuis ad iracundiam prouocando inficere non quiescis. Sed qui illum seruum suum custodiuit a murmurationibus, me peccatorem, et fragilem in se confidentem potest custodire a rancore et malitia contra tuas falsas criminationes. Post alia multa super dolorem uulnerum meorum addens , dicis: Sicut in scriptis tuis peruersis inuenio, quia apostolice sedis potestati derogo. Unde nemo sanum sapiens tibi unquam credidit, uel credet, quoniam et ipsa scripta que ad apostolicam sedem sepissime misi, et illa que tibi resultanti sepe transmisi, te reuincent, et in isto  seculo, et in futuro iudicio. Non enim de me uerum esse ualebis unquam, uel usquam probare quod dicis: Ab his, inquiens, a quibus pro apostolice sedis priuilegiis, que Christi sunt usque ad mortem fas erat decertari, predicatur et docetur, in his que eadem sedes statuit, uelut respuendum probari. Sed tu probaris eius priuilegio resultare, qui secundum sacros sanctorum conciliorum canones supra positos, ab ipsa prima sede atque ab omni Ecclesia catholica comprobatos, ut reuera Spiritu Dei conditos, et totius mundi reuerentia consecratos, et iuxta decreta ipsius sancte sedis, ex eisdem sacris canonibus promulgata, metropolitano priuilegio, semel et secundo ac tertio commonitus, obedire detrectasti, ut colligationes impietatis , quas contra euangelicam  ueritatem, et apostolicam atque propheticam auctoritatem, contraque sanctorum canonum, et decreta ipsius uenerande sedis exitiabiliter, in tuum, et multorum periculum colligasti, dissolueres. Insuper contra sacras regulas aduersus metropolitanum priuilegium libello perniciose subscripsisti, et subscribi fecisti. Unde in synodo conuentus ab episcopis decem prouinciarum  libellum professionis de futura tua obedientia subscriptum manu propria, quem habeo, porrexisti. Contra quem iterum resubscripsisti. Nam ego decretales epistolas sedis apostolice diuersis temporibus, pro diuersorum Patrum consolatione, uel consultatione ab eiusdem sedis pontificibus datas, et uenerabiliter suscipio, et uenerabiliter suscipiendas dico et scribo, et sacros  sanctorum conciliorum canones cum decretis apostolice sedis, ex eisdem sacris canonibus promulgatis, et recipiendos, et custodiendos, et seruandos, sicut supra ostendi, profiteor. Et quod dicis, te audire obloqui de iudicio domni pape Nicolai, si de me dicis, mendacium dicis. Nam quod ille de Rothado siue de uulfado iudicauit, non contradixi, sed sicut ipse precepit obedire curaui. De eo quod dicis de Rothado, quia in eius depositione non consensisti, subscriptiones tue manus proprie te reuincunt. Nihil enim inde egi, quod mecum non egeris; nichil iudicaui, quod non iudicaueris; nichil subscripsi, quod non subscripseris. Habeo enim illas ipsas manus tue subscriptiones.«

 Et circa huius operis finem: »De aliis uero, que in scripto apud Attiniacum dato mihi improperando mendaciter dicis, tibi respondere non curo. Sed scias quia non sum oblitus quod scriptum est in Isaia propheta , quoniam S. Ezechias arctatus angustia, blasphemas epistolas sibi directas in templo coram Domino expandit, et ad eum clamauit, et exauditus est. Expandam autem manus meas ad Dominum cum blasphemiis et superbissimis scriptis tuis mihi a te directis, orans ut, quando scit, et quando uult, et sicut scit et sicut uult, te conuertat ad uere pacis et dilectionis atque debite obedientie dilectionem [for., directionem], et me liberet a labiis iniquis, et a lingua dolosa . Et domine mee beate et gloriose Dei genitricis Marie meritis, ac  precibus sancti Remigii, cuius priuilegio derogas, exaudiet me adiutor in opportunitatibus in tribulatione . Et quia beatus Hieronymus de his, quorum aduersum me gratis suscepisti officium, dicit: Audiant canes mei , tu qui de filio in fratrem, indeque creuisti in cepiscopum, et post adeo profecisti, ut in canem meum excreueris, accipe hanc peruersi contumacie tue pitacioli exigente causa, prolixam responsionem. Cum autem mihi uacauerit, succinctius de aliis peruersis, et incompositis scriptis tuis, in quibus quedam mendaciter, quedam reprehensibiliter me reprehendendo, quedam ficte humiliter, et uere superbe scripsisti, rescribam, et in illo scripto, quia lego dixisse Dominum: Iam non irascar tibi amplius ,  quantum mihi adhuc paret de huiusmodi altercationibus tibi scribendi finem imponam. De hoc quod dicis, quia dicunt de me homines: Qualis est ille auunculus, qui talia suo nepoti scribit? dicant et de te ipsi homines: Qualis est ille nepos ab auunculo suo talis ut tunc erat assumptus, et talis, sicut nunc est in spiritali ac temporali honore effectus, qui talia sibi exigit ab inuito auunculo, ne talis ab aliis, sicut a nepote suo depingitur, estimatus, per eum blasphemetur nomen Domini  et uituperetur ministerium eius , secutus Apostolum scribentem ad Corinthios, contra se blasphemantes, et uilipendi ab aliis laborantes? Egit quippe doctor egregius ut, dum ipse qualis esset agnoscitur, et uita et lingua male predicantium eius predicatione uilesceret,  illos uidelicet commendaret, si se absconderet; cumque se non ostenderet, errori locum dedisset. Dicunt etiam et ipsi homines de te: Qualis est ille nepos, qui talia contra suum auunculum, et nutritorem atque ordinatorem machinatur, et quantum potest mali agit, et plusquam potest agere cupit, sicut tu in die magni iudicii manifeste uidebis, si te antea inde non recognoueris, et dignis penitentie fructibus non emendaueris? Multum me fatigas, et merito, non tibi imputetur, sed fatigationem meam consolatur, quod sicut tibi scripsi, beatus dicit Gregorius: Etsi Aethiops niger in balneum intrat, et niger de balneo exit; tamen balneator denarium balnei sui non perdit. Timeo de te meo Alexandro  quod de suo dicebat Paulus: Alexander erarius, multa mala mihi ostendit, reddet illi Dominus .«



CAPUT XXIII. Que Altfrido Transrhenensi episcopo, et ceteris quibusdam episcopis scripserit.

Altfrido Transrhenensi episcopo scripsit quedam pro rebus S. Remigii sitis in Thoringia, quas eidem commiserat, ut redditus ipsarum ipsi tempore opportuno dirigeret, interdicens, iuxta dispositionem B. Remigii, ut nemo colonos ipsarum in suo presumeret opprimere seruitio; item, quod easdem res cuidam suo in beneficium dederit homini, rogans ut eidem homini solatium in quibuscunque indiguerit, ferre studeat; Aduentio, Mettensium presuli, super  quadam fidei questione, de qua fuerat interrogatus ab ipso; item, de itinere quod idem Aduentius Romam petiturus debebat incipere; item, de aduentu suo ad denuntiatam a rege synodum, pro memorata questione tractanda; item, pro filio neptis sue, quem eidem committebat; item, pro his que idem Aduentius ei mandauerat de Hincmaro Laudunensi episcopo, breuiter intimans que bona erga ipsum gesserit, et que praua ille contra gerebat; item, petenti consilium quid agere deberet, Karolo in regnum Ludouici fratris sui senioris ipsius ueniente, significans quid egerit ipse, quando Ludouicus regnum Karoli peruaserat, et quid eidem tunc agendum foret; item, pro acceleranda ordinatione Berardi Ecclesie uirdunensis electi, et uocati episcopi;  item, pro excommunicatione Karlomanni, quam mittebat ei, significans qualiter eamdem tractare deberet; item, pro missis ipsius Aduentii, quos Romam direxerat pro causa Bertulphi Treuirensis archiepiscopi, mirans cur sibi non significasset, qui ei renuntiauissent; item, pro litteris Ludouici regis, quas idem Aduentius ei direxerat, et ut litteras, quas ipse domnus Hincmarus Ludouico mittebat, ipse prefatus presul ei aut mitteret, aut donaret; item, pro litteris ipsius Aduentii, quas ei miserat, intimans de aduentu legatorum suorum pallium a sede apostolica Bertulpho archiepiscopo deferentium, exhortans etiam, ut de regum concordia laboraret; unde, quia semper laborauerit et laborare decertet, innotescit, et de mulo, quem sibi mitti  petierat, quia hoc animal ipse domnus Hincmarus non haberet, nec sedere soleret, et alia quedam; item, pro excommunicationis discretione, quia excommunicatos significauerat a se quosdam malefactores Mettensis Ecclesie, homines scilicet Walterii comitis, et Lambertii, deposcens ut apostolicam regulam et episcopalem seruet in huiusmodi negotio patientiam; item, quo debeant ordine consecrari metropolitanus atque diecesanus episcopi. Ercamrao Cathalaunensi episcopo, de quibusdam reprehendens que non libenter audiebat de illo, admonens et instruens qualiter se agere debeat, et ut monitis apostolicis diligenter attendat; item, pro cuiusdam uille incolis, quos irrationabiliter ab omni consolatione  diuini ministerii, propter quoddam homicidium, non ab ipsis patratum, remouerat, intimans quomodo nec caritatem, nec discretionis moderationem in hoc facto custodierit; item, pro absolutione cuiusdam ab ipso excommunicati, pro quo Guntarius Coloniensis episcopus eidem litteras deprecatorias miserat, quas ille suscipere noluerat, ostendens qualem se erga delinquentes, et qualem erga recognoscentes episcopus exhibere debeat. Hilmerado Ambianensi, pro quodam monacho, qui presbyterum et monachum in monasterio sancti Ricarii occidit, pro quo domnus papa Nicolaus litteras eidem domno Hincmaro direxerat, penitentie tenorem continentes; item, pro litteris Adriani pape  , quas ei pro quodam presbytero  miserat, monetque ut apostolicis obediat iussionibus; item, pro quodam presbytero, qui ad eum clamauerat, quia, pro eo quod arma de cuiusdam ebrii manibus, qui eum occidere uolebat, extorquens, proiecit et fugit, idem episcopus ab eo et Ecclesiam suam et facultates eius tulisset. Unde redarguit eum, quod contra auctoritatem sacrorum canonum erga prefatum egerit presbyterum, mandans quid fiendum, et quid iuxta canonicam sit auctoritatem de hoc obseruandum. Item redarguens eum quare in torpore negligentie requiescens, prauorum consiliis uteretur, cum et etate et corporis infirmitate ad finem uite urgeri uideretur, ostendens ei ex sanctarum monitis Scripturarum, quibus transgressionibus inueniretur obnoxius; item, pro quodam  presbytero, mandans et interdicens auctoritate metropolitana, ut nullum preiudicium ei faciat, sed ad synodum conuocatam die denominata sibi occurrere studeat; item, pro hac eadem re, intimans quia si non occurrerit ad sydodum secundum preceptum pape, quod synodus de eo iudicauerit in ipsum sit exsequendum. Isaac Lingonensi, pro quodam regio milite ab ipso excommunicato, suadens ut mitius erga eum ageret, propter instantem de infestatione paganorum necessitatem, notificansque qualiter ipse agere soleret in talibus excommunicatorum causis, et quia illud anathema non duret amplius, nisi quandiu homo in peccato perseuerat; item, pro nepotibus ipsius, qui apud eumdem domnum Hincmarum nutriti fuerant, et alia quedam. Hungario episcopo,  pro excommunicatione Balduini qui Iudith uiduam regis filiam sibi furatus fuerat in uxorem, unde et ab episcopis huius regni fuerat excommunicatus.

Hortatur autem eumdem Hungarium, ut admoneat Roricum Normannum, nuper ad fidem Christi conuersum, ne recipiat eumdem Balduinum, neque presidium ferat: sed et quod centum [i. si ceteri]. Nortmanni per eius consilium, ut audierat, post conuersionem ipsius istud regnum depredati fuissent, hoc digna penitentia emendare studeret. Fulcrico Trecassino episcopo, Ecclesie Remensis alumno, gratias referens pro epistolis quibusdam Augustini ab eo sibi missis, et de libro Didymi, quem Fulcricus  mitti petebat, ac de Ecclesiis monasterii Orbacensis, admonens eum, ne contra matrem suam, Ecclesiam scilicet Remensem, et patronum suum sanctum Remigium aliquid peruerse agere presumeret. Odoni Beluacensi, quem filium carissimum sepe uocat, multa fidenter [ms., fideliter] scripsit. Pro epistola siquidem Adriani pape, quam sibi miserat super appellatione cuiusdam presbyteri ex Ambianensi parochia, ut assumat idem Odo pro hac laborem, quatenus Hilmeradus episcopus pape iussis obediat, et qualiter scripta, presbyter idem Roma detulerat, prudenter tractare debeat; item, pro quibusdam regis hominibus inter se discordantibus, ut commoneat eos ad pacem uenire, indicetque ipsis, quod nisi hoc egerint, ab eodem domno Hincmaro  excommunicandi sint; item, pro synodo, quam rex preceperat habendam non in tempore congruo, petens consilium quid inde agere debeat, rogans etiam sibi remandari quid rex responderit de illis hominibus quos se excommunicaturum significauerat, et de aliis necessariis causis. De quibusdam quoque scriptis, et Grecorum questionibus, et homiliis beati Petri ceterisque rebus; item de responsionibus ad obiecta Grecorum, quas idem Odo colligens descripserat, et domno Hincmaro miserat. Unde Deo gratias refert, quia se ipsumque uno spiritu potatos inuenit, et quid de his sibi uideatur simul conferendum esse significat, sed et apud regem semper eum excusatum fieri rogat, qui tunc in eius seruitium, diuersis infirmitatibus detentus, abire non  potuerit, rememorans etiam de discordantibus, unde iam mandauerat, ut eos ad pacem redire moneret, laudans eum quod de his que in litteris suis ei significauerat, ut Deum et fratrem diligens, studiose ac episcopaliter egerit, et ut regem commoneat, et inde ministerium suum facere rogat, sibi quoque rescribi, de quibusdam, que inter se et regem uersabantur. Quedam etiam intimans, que secreto Ioanni episcopo notificaret de synodo tunc, ut rex iusserat, non agenda, et quare tunc conuocari non deberet, addens de quibusdam quoque scriptis, que illi remittebat, uel que sibi mitti poscebat; item, de ordinatione Willeberti, cui rex episcopium Cathalaunense dederat, ne in ipsius ordinatione ab ordine debito declinaret, intimans quod irrationabiliter Cathalaunenses,  post obitum sui episcopi, de sua ipsa necessitate fecerint, et quod ad regem litteras suas pro electione prefati Willeberti miserint, decretum uero suum ad archiepiscopum, sicut mittere debuerant, ut inde que agenda essent canonice ageret, non miserint, insinuans qualiter inde rite facere debuissent; sed quia non fecerant, quid exinde cautius agendum sibi uideatur, edisserit, et prudenter attendendum mandat, ut regularis electio fiat, et postremo, sicut ipsius prudentie melius inde uideretur, hanc ita disponeret; item, de causa parochie ipsius Odonis que inter ipsum et Rothadum Suessionensem episcopum uentilabatur, simulque de presbytero, qui  epistolam pape Roma detulerat, ut regem admoneat modificans eius animum, ne contra Dominum aliquid faciat in Ecclesia Dei, uel episcopali ordine non pro Hincmaro nepote suo se tantum id dicere asserens, quantum pro ipso seniore suo rege, ne ipse taliter peccaret, unde eternaliter periret; item, de correctione epistole sue, quam illi pridem miserat, ab imperito scriptore corruptam, et de his que obiiciebantur Hincmaro scandalizatori suo; item, de litteris, quas pro eodem Hincmaro regi mittebat, ut ipse Odo eas illi porrigeret, et qualiter eas receperit, uel his annuerit, sed et de aliis sibi sciendis petit litteris sibi remandari; item de causa Erpuini episcopi, qui ad condictam synodum uenire non ualebat, ut causam ipsius Odo inter eius personam  et accusatores eius exsequi studeret, et si ad integrum id agere non posset, eumdem Erpuinum et accusatores eius ad synodum apud Pistas agendam abire commoneat; item, de litteris sibi ab Odone missis, in quibus compererat insurgere quosdam monachos contra sacram auctoritatem, et de priuilegiis Corbeiensis monasterii; item pro itinere suo ad regem; item gratias referens Deo, pro satisfactionis et correctionis dulcedine, qua in litteris ipsius Odonis multam recognitionis eius de his unde redarguerat eum reperit benignitatem, item pro electione Suessorum episcopi post obitum Rothadi; item, pro conuentu synodali super responsione ad epistolam Adriani pape; item, pro litteris regis, quibus preceperat episcopos regni a domno Hincmaro  conuocari, ut prohiberent filium ipsius regis Karlomannum a presumptione cessare, quam criminabatur contra patrem exercere; item, pro ordinatione Ansegisi Remensis dieceseos monachi in episcopatu Senonico; item, pro libello historie de ortu S. Marie, et homilia B. Hieronymi de Assumptione ipsius Dei Genitricis, que quidam monachus Corbeiensis monasterii non esse recipiendam contendebat.

Ad que respondet idem domnus Hincmarus, prefatam historiam nos habere ad lectionem, non ad proferendum auctoritatem: homiliam uero eamdem a sancto Hieronymo asserit catholice dictatam, sicut et stylus, et cautela sensus, et intellectus, et alia certa indicia monstrant, et certe persone, per quas  de partibus orientalibus tempore certo delata ad regiones nostras peruenit, fidem faciunt. Subiungit quoque de libello ipsius Odonis contra obiectiones Grecorum, quedam se in eo commemorans adnotasse, que retractanda et corrigenda forent; item, pro ordinatione Hedenulfi secundum iussionem Ioannis pape ad episcopum Laudunensem diu pastore uacantem; item pro ratione lune paschalis, et lectione quam Adalardus abbas inde composuit; item pro eadem re, gratias agens Deo pro sollicitudine ipsius Odonis, qua studuit inuestigare mysticam paschalis solemnitatis obseruationem, et cetera; item, pro itinere suo ad concilium pape Ioannis, ut ad id ipse quoque uenire festinet; item, de inquisitione  ab ipso Odone et prefato Hedenulfo tractari iudicii Auriniaci monasterii, pro regimine Ricoare abbatisse, que contra leges idem usurpauerat monasterium, monetque ut suggerat regi, ne ageret inde qualiter alienis peccatis implicaretur. Idem de itinere suo non ad regem terrenorum presentiam, sed ad regis eterni iudicium, ad quod iam se festinare per continuas indicat egrotationes; item, pro ordinatione Hetilonis, quem plebs Nouiomagensis episcopum sibi elegerat ordinandum, aliaque nonnulla eidem sepe direxisse reperitur scripta. Hildegario Meldensi episcopo, pro parochianis ipsius quibusdam, qui homicidia in Remensi perpetrauere parochia scribit, exhortans ut eos saluare quocunque ualeat consilio et auxilio procuret,  adiuturum se spondens, ut ad pacem uenire queant.

Scribit quoque ad eumdem quemdam De iudicio aque frigide libellum. Ioanni Cameracensi petenti commendatitias dari sibi Romam proficiscenti litteras, ex nomine domni Hincmari Adriano pape offerendas, rescribit, quod si redditurus obsequium Cesari, Romam uelit ita pergere, ut obsequio Deo debito Cesaris contrarium non esset obsequium, canonicas libenter ei litteras tribueret; sin autem pro causa Lotharii regis, que inter eum et ipsius uxorem diu uentilata fuerat, quoniam commendatitias in hac re dare litteras non ualebat, reprehensibiles dare non audeat, quia nec debeat, presertim cum nuper domnus Adrianus litteras ei sue auctoritatis  per Actardum Namnetensem episcopum miserit , in quibus significauerit se certamina, que sedes apostolica per antecessores suos Benedictum et Nicolaum in hac causa certauerat, sequi, monens eum, ut quod super hoc negotio gestum est, nullatenus eneruari consentiat, intimansque qualiter excommunicata fuerit Waldrada. Addit etiam, quod sine consilio cepiscopum litteras ei dimissorias, maxime pro re incerta, dare nequiret; item, de obitu Lotharii regis, exhortans ut sine dilatione ad Karolum  regem ueniat; item pro quodam presbytero Cameracensis parochie, qui seipsum castrauerat, frequenti monitus id agere uisitatione, nesciens quid inde sacri decernerent canones, consiliumque dat, monens, ut  diligenter inuestigetur quibus sit modis admissum, et interim per indulgentiam presbyter idem maneat in ordine suo, donec in prouinciali synodo quid exinde tenendum sit inueniatur, quod nec preceptis euangelicis contrarium, nec decretis sanctorum reperiatur aduersum; item, gratiarum referens actiones pro beneficiis sepe sibi ab eo impensis, petens ut requirat sermonem sancti Augustini De lapsu monachi et uidue, ac sibi ad transcribendum mittat, uel transcribi faciat, et ad proximam synodum sibi afferat. Expositionem quoque Bede in Prouerbiis Salomonis ad eamdem synodum sibi deferri petens. Intimat etiam quod papa Romanus Karolo regi, et episcopis ipsius regni quedam mandata direxit, de  quibus in synodo sit necesse tractari; unde et rex metropolitanis regni sui litteras miserit, precipiens, ut cepiscopos suos ad eamdem conuocarent synodum; item, pro parte decime, quam sibi significatum fuerat, ab antiqua regia capella tulisse, et altari, quam nouiter sacrauerat, addidisse; quod quia contra regulas esset, emendare, si sit actum, suadet; item, pro quodam presbytero, qui ad sedem Remensem proclamauerat, preiudicium se pati questus ab eodem presule suo, interdicto sibi cum rebus suis officio quoque sacerdotali, nec sponte confesso, nec regulariter conuicto, pro tumultu et homicidio perpetrato, ubi interfuerat, et inuictus arma defendendo se sumpserat, hominemque uulnerauerat, non tamen eum qui occisus fuerat.  In quibus litteris ostendit ex auctoritate sacra, quid discretionis sit in huiusmodi causa tenendum, et que sacrorum canonum sint adhibenda capitula.

Scribit ad eumdem et alia quedam. Ragenolino Nouiomagensi, pro quodam presbytero qui ei litteras ab Adriano papa detulerat  , precipientes ut si episcopus idem quod iniuste fuerat actum circa eumdem presbyterum corrigere differret, post primam et secundam admonitionem domnus Hincmarus hunc Ragelinum canonica usque ad satisfactionem percelleret auctoritate. Unde et litteris eum monet, ut iussis obtemperet pape, et quare uel ipsi, uel aliis quibusdam episcopis talia uenire solerent ab apostolica sede mandata,  declarat: quia scilicet in iudicandis subditis regularem non sequantur tramitem discretionis, et quoniam ad auctoritatem metropolitanam interrogando atque obediendo recurrere negligant; item, pro uisitatione Morinensis Ecclesie post obitum Hunfridi episcopi, iuxta dispositionem regis; item, pro Rothado quodam ipsius episcopi amico, qui sua, que illius commiserat fidei, se fraude perdidisse querebatur; consilium dans quid inde faceret, ne ad synodalem sententiam perueniret. uilleberto [ms. Guiloberto] Catalaunensi rescribit ad ipsius consulta pro Gangulfo comite, ut de his que contra eum se fecisse uel negabat quedam, uel confitebatur aliqua, iuxta preceptum apostolicum leniter ageret, quatenus in hoc legem Christi, caritatem scilicet, adimpleret  , et ad satisfactionem dilectionemque sui utcunque posset, et industria eumdem comitem prouocans, illi suam clarescere benignitatem permitteret. Decens enim esse, ut primordia sui sacerdotii deuotione atque dilectione commendaret. Item pro quodam presbytero transgressore, ut secundum beati Gregorii monita, de ipsius absolutione faciat, iuxta propheticam de confessione penitentis, et apostolicam de iudicio et misericordia sententiam; premissum uero comitem, quem significauerat iam de culpa sua ex integro se recognoscere, patris illius, qui filium prodigum letus recepit , benignitatem sequens, benigne suscipiat, et uicecomitem  pacis inter eos procuratorem tanto benignius admitteret, quanto Dei esse filium pro Euangelii ueritate recognosceret; item, pro duobus uasis salariis que rex sancto Stephano mittebat, et aurea cruce cum sanctorum reliquiis, quam regina delegabat altari eiusdem sancti; item, pro inquirenda causa, iuxta regis mandatum, que uersabatur inter episcopos Odonem et Rothadum; item pro ordinatione Arnoldi Tullensis episcopi, ut eat obuiam pro hoc Aduentio et Berardo idem petentibus, ad eamdem scilicet ordinationem celebrandam in pago Metensi, secundum regis iussionem; item, cum Odone, ut loquantur simul apud regem, pro synodo prouinciali conuocanda; item, consulenti si de monacho, necessitate, cogente, ualeat archidiaconum constituere;  item, pro quodam homine suo ab ipso excommunicato, quem quia irrationabiliter audierat ligatum, monet diligenter absolui; ite, pro synodo Ioannis pape [Ioan. uIII] domno Hincmaro ab imperatore Karolo missa, quam idem uillebertus transcripserat. Iubetque ut ad uicinos sibi episcopos Berardum et Arnoldum eamdem transmittat, etc.

Sed et alia quedam scribit eidem; Hildebaldo Suessonensi, pro quadam ecclesia, de qua contentio agitabatur inter ipsum et Odonem Beluacensem episcopum, quam rex destrui precipiebat; item, pro ministris Orbacensis monasterii ordinandis, et de quibusdam fratribus, qui ab eodem monasterio irrationabiliter exierant, reuersique postea recepti fuerant; item, pro quibusdam presbyteris ex monasterio  sancti Crispini, de quibus domnus Ioannes papa eidem domno Hincmaro scripserat, et de quibus diffinitum fuerat, ut extra claustra monasterii non pergerent, et eadem censura eis paterne temperetur; item, pro ordinatione Hadeberti ad episcopatum Siluanectensis Ecclesie; item, pro litteris Ioannis pape a quodam criminato presbytero delatis, quas a sacris canonibus et sanctorum decretis Patrum manifeste discordare commemorat, unde et qualiter agendum sit, utile dat consilium; item, ut secum simul ad presentiam Ioannis pape pergeret, qui Trecas pro quibusdam causis diffiniendis aduenerat; item, pro constitutione regum, filiorum Ludouici, unde mandauerant ei episcopi, abbates, et comites, qui cum ipsis erant, ut ad eos litteras et  missum suum dirigeret, quod et fecit, mandans huic episcopo, ut ad eos proficiscens, que Deo inspirante inuenerint, uotis et orationibus prosequatur; item, cum Waltero, Gisleberto et Angelino episcopis, ut conuenirent secum ad peragendam iussionem prefati pape Ioannis inter Hedenulfum et Hincmarum Laudunenses episcopos, cum sacrorum obseruatione canonum; item, exhortatoriam ad eumdem Hildebaldum corporea infirmitate detentum, in qua iuxta petitionem litterarum confessionis illius, absoluit eum reconciliando, licet per absentiam corporalem · et alia nonnulla scribit ad ipsum. Atulfo [i, Octulfo, et infra] Trecassino, de reliquiis sanctorum, quas  ille significauerat, ostensis mirabilibus, se reperisse, qualiter easdam disponat, et de ecclesia sancti Petri, quam restruere tractabat, qualiter ageret; ac de infirmitate, uel euasione sua, et cetera; item, de uillis Boletico et Fago, que debitas presbyteris, decimas recusabant dare, quid esset agendum; item, pro mandatis pape Ioannis de Hincmaro Laudunensi ad eumdem Atulfum ab ipso papa directo, quid illi sit obseruandum. Waloni Metensium presuli, ad litteras quas illi direxerat pro documentis uite pastoralis, et confederatione fraterne unanimitatis, atque de repentina ipsius prouectione, ut confortabilia sibi uerba remandaret expetenti; item, pro quodam presbytero, cui domnus Hincmarus quasdam res Remensis Ecclesie coniacentes in uosago  commiserat, qui eas male tractauerat, et nonnulla contracta fuerant ex eisdem rebus in potestatem Metensis ecclesie; item, pro consilio, quod ab eo petierat, de contentione quarumdam rerum, que uersabatur inter Metensem et Treuerensem Ecclesiam, et de pallio a sede Romana sibi obtento, unde archiepiscopus ipsius litteras pape suscipere noluit; item, pro ordinatione uirdunensis episcopi, quem post obitum Berardi contra regulas prouehi compererat, hanc epistolam suam sacris institutionibus instruens, et qualiter ordinandus, uel non ordinandus sit episcopus, diuinis auctoritatibus ostendens, et alia preterea quedam. Hedenulfo, quem post Hincmarum Lauduni ordinauerat episcopum, pro quibusdam diaconis, quos ei dirigebat ad sacerdotium  prouehendos; item, pro quodam orphano, cui suam afferebat idem episcopus hereditatem, et alia quedam. Arnoldo episcopo, pro quibusdam, qui homicidium perpetrauerant in Remensi parochia, et pacem obtinere non ualebant, sed penitentiam facere querebant, quam in hac parochia non poterant agere, quid de ipsis obseruandum foret; item, pro consilio quod petierat sibi dari super aduentu Ludouici Transrhenensis, et quid ipse domnus Hincmarus eidem regi eum ad se uenire iubenti remandasset. Franconi episcopo, pro litteris commonitoriis, quas iussione regis mittebat Hugoni imperatoris Lotharii nepoti, rogans ut et idem Franco missum suum talem cum misso ipsius mitteret, qui eum saluum ducere et reducere posset; item, pro Eurardo,  quem communem suum et ipsius filium uocat, et ut pro eo apud Ludouicum regem Transrhenensem, et reginam intercedat, obsecrat, et cetera. Bernoni Cathalaunensi, pro Nouiomagensis Ecclesie missis, qui ad se post obitum Rainelini episcopi sui uenerant, ut eos idem Berno ad presentiam regum perducat, et eisdem regibus litteras huius domni Hincmari relegat, et intelligere faciat, et pro hac causa tam apud reges, quam apud palatinos, secundum ministerium suum intercedere satagat; item, pro electione pastoris premisse Nouiomagensis, uel Tornacensis Ecclesie, et quia forman uisitationis, uel electionis Adalberno episcopo, et eidem Ecclesie  transmiserit, monens ut petat reges, et Hugonem abbatem, ut quantocius sibi littere a regibus super hac causa mittantur, quia ipsa Ecclesia sine detrimento diu uacare pastore non poterat; item, pro eadem re, et aliis quibusdam. Adalberno, pro uisitatione prefate Tornacensis Ecclesie, ut eidem suam uisitationem solerter impendat, et frequenter electionis formam clero plebique relegat, et inculcet, ne per ignorantiam ab eadem forma in aliquo deuient; item, pro electione pastoris ipsius Ecclesie, et quia multi laborarent, ut non per ostium intrarent , non timentes, neque uerecundantes fures fieri et latrones, et quia mandandus sit ad presentiam regum, quo cum perrexerit loquatur secum, ut qualiter hinc de cetero sibi sit agendum simul considerent,  et cetera; item, pro querimonia et proclamatione cuiusdam presbyteri eius parochie, ostendens qualiter episcopi rusticanarum parochiarum Ecclesias disponere debeant, et gubernare: monens, ut legat sepius homiliam beati Gregorii ex euangelio: Designauit iehsu, et alios septuaginta duos. Regula quoque pastoralis eiusdem beati Gregorii , cum sacris canonibus frequentius relegatur, et que [i. regulas, etc., relegat, ut que] ibi sequenda leguntur, uiriliter exsequantur: et que cauenda inueniuntur, sollicite caueantur. Hetiloni [al. Hedit.] Nouiomagensi, ut in adiutorium et fidelitatem regum, et orationibus, et auxilio quo potuerit satagat, significans in magna se tribulatione uallatum a barbaris esse, et quod ceteris omnibus  depredatis, tanta querebatur pro ciuitate redemptio, quantam explere non ualeret; item, quia Ludouicus rex Germanie mandauerat illi, ut iret ei obuiam, quod tamen non esset acturus in cippo infirmitatis detentus, mandans huic episcopo, ut et per se, et per sibi commissos precibus insistat, pro pace et defensione Ecclesie, et si aliquid utilitatis contra paganos facere potuerit, agat cum primoribus regni quantum ualuerit.

De incensis quoque monasteriis, quod ille mandauerat, se dolere, et de his que necdum erant incensa satis formidare. Sigemundo episcopo, de reconciliatione penitentium, et aliis ad sacrum ministerium pertinentibus, de quibus Hildegarium episcopum se significat instruxisse. Item pro benigne  tuendis ac tractandis subditis, commemorans eum de corporali medico spiritalem a Deo factum; item ad interrogationem eius, quid ipse scientie requireret a presbyteris sue parochie. Episcopis ad synodum Suessionis  ex iussione regis Ludouici Transrhenensis conuenientibus legatum suum sacerdotem quemdam dirigens, et pro infirmitatis impossibilitate semet excusans, quidquid fauente Domino secundum canonicam institutionem, et episcopale ministerium iuste et rationabiliter, equitate dictante, decreuerint, eorum decretis se annuere profitens; quidquid uero sacris canonibus poterit obuiare, et a recta fide ac equitate, et iustitie tramite  ualuerit deuiare, se in nullo assensum prebere, nec ut idem uicarius eius assensum prebeat uel coactus, annuere, episcopis dieceseos Ecclesie Senonice scribit pro electione Ansegisi Remensis dieceseos monachi ad episcopatum Senonicum, consensum suum in ipsius adhibens ordinatione. Episcopis quoque totius regni primoribus, commonens, et exhortans eos intemeratam fidem regi suo Karolo conseruare, quando idem rex Romam perrexit; item episcopis, abbatibus, comitibus, et ceteris Dei fidelibus ad quoddam collegium conuenientibus, quo ipse corporis infirmitate prepeditus abire non ualuerat, gratias agens Deo pro quibusdam primoribus regni, qui ab episcopis aliquantulum dissenserant, at tunc, gratia Dei largiente, beneplacite sint unanimitati  coniuncti. Significans per has litteras, et missum ecclesie sue comministrum, se de bonis eorum studiis ac dispositionibus congaudere, suadensque ut secundum sapientiam eis a Deo datam, diuinis obedientes preceptis, remotis priuatis studiis, et indebitis cupiditatibus, ac noxiis contentionibus, primum que ad generalitatis salutem, pacem, et utilitatem pertineant, inquirant, et exsequi procurent: adnectens sacras auctoritates de ueste Christi, que est Ecclesia Dei, hortansque ut seipsos tota uirtute armantes iustitie zelo erigant, et iugum oneris matris eorum Ecclesie, ac uirgam exactoris eius  confringant, et uincula colli filiorum eius dissoluant ; si qui sint oppressi manum alleuationis porrigant; si qui forte deprauati cupiditate  uel gratia, ad unanimitatem gregis Dominici reducere studeant; amplectantur consilium beati Gregorii, ceterorumque sanctorum Patrum; et ipse quoque quod illi ad pacem populi Dei et iustitiam procurandam decreuerint, uotis et obsequiis, quantum Dominus donauerit, prosequetur. Subiungit quoque sacras auctoritates de canonice promouendo, uel eligendo episcopo.



CAPUT XXIu. Que abbatibus quibusdam scripta direxerit.

Aliis quoque diuersis personis, tam clericis quam laicis, honestis etiam feminis, diuersa pro utilitate cuiusque reperitur scripta direxisse, nemini adulando parcens, sed commoda cuique pro rei opportunitate suggerere satagens. Ludouico abbati  suo litteras misit pro repetendo corpore sancti Deodati, quod quidam Giso, cupiditate rerum ipsius sancti ductus, ex diecesi Remensi furtim transferri fecerat in Parisiacensem parochiam, inconsulto episcopo in cuius iacebat episcopio. Asserit autem in his litteris se nemini, neque sibi uel proprio suo sanguini, contra diuina parcere iura. Sed et indignantem pro his abbatem iterum litteris monere non destitit, hortans et admonens, ut ecclesiasticis regulis satisfacere procuraret; item, pro quodam nepote suo, quem commiserat ei, et pro rebus a rege per dispositionem ipsius domni Hincmari monachis sancti Dionysii traditis. Hilduino abbati  pro epistola regis Karoli, et misso suo cum litteris ad imperatorem Lotharium perducendis. In quibus se quedam de salute ipsius imperatoris suggerere manifestat, ut emendet, que ipsi notificat emendanda, et de censu soluendo ex uilla Dudeciaco. Item simul cum synodo episcoporum apud Carisiacum habita  , scribit Hilduino Karoli regis archicapellano, et pro Ecclesia Lingonica, quam Wlfadus Ecclesie Remensi alumnus contra canonica occupauerat decreta. Unde suggesserat eadem synodus regi, ut alterum ad regendam prefatam constitueret Ecclesiam, et rex iusserat ut episcopi quererent talem, qui posset in episcopali ministerio eidem Ecclesie proficere, eorumque uota in Isaac ipsius Hilduini discipulum conuenerant, obsecrantes huius in hoc Hilduini  consensum, et deprecationem ipsius pro eo apud regem; Brunuardo abbati, pro rebus sancti Remigii uel colonis Remensis Ecclesie in Thoringia constitutis; Adalardo abbati, de amicitia inter ipsos, et qualiter debet esse uerus amicus; Grunoldo abbati, pro Sigeberto fideli suo, ut res eius que coniacebant in regno Ludouici, in sua dominatione et tutela commendatas susciperet, et ut regi Ludouico suadeat, ne peruersorum credens consiliis, in talia se ulterius immittat, qualia contra fratrem suum Karolum tunc egerat; unde tale dedecus ipsi acciderat, quale non accidisset, si exhortationibus huius domni Hincmari aquiescere uoluisset.

Transulfo [i, Transulfo] Corbeiensi cum fratribus sibi subiectis, pro quodam fratre, qui presumptiue  abscesserat a monasterio, quem a rege receptum in gratia preceperat idem pontifex ad monasterium festine reuerti, pro quo rex rogauerat, ut mandaret, quatenus in monasterio pacifice susciperetur, donec conuersationis eius modus a rege, et eodem archiepiscopo tempore opportuno disponeretur; item, ad eosdem gratiarum referens actiones pro impensa sibi ab eis benignitate, memorans se plurimum in eorum orationibus confidere, et eis deuotum existere, commonitoriaque salutis eis dirigens hortamenta, ut quique in ipsis nauem Dominice gubernationis susceperant regendam, contra insurgentium tempestatum impetus impigra sollicitudine dirigere studeant, et ut persecutione imminenti paganorum, quacunque recedendum sit, a bono proposito  non recedant, etc.; item, Hilduino, ut certare procuret apud regem pro electione canonica Ecclesie Morinensis concedenda, quia et ipse hoc agere satageret quantum posset.

Adalgario abbati, gratias referens de orationibus ab ipso et fratribus sibi commissis Deo pro se oblatis, et de benedictione donorum ipsius abbatis, commemorans etiam de rebus Ecclesie Remensis in Thoringia sitis, quas cuidam Amalrico commiserat, sed ipse male abusus eis diuinum proinde iudicium susceperit, quasque idem abbas sub censu sibi dari petebat. Sed idem domnus Hincmarus id agere sine clericorum suorum consilio renuens, mandat ut  easdem ad custodiendum interim suscipiat, et descriptionem earumdem sibi mittere studeat, et postea quod cum ecclesiasticorum consilio ministrorum rationabilius considerauerit, ei remandaturus sit. Item pro eadem re post missam sibi descriptionem, significans insuper Ludouico regi se pro iisdem rebus litteras misisse, ad petitionem ipsius abbatis, notificando ipsas res eidem abbati se commisisse, petendo quoque, ut ei solatium ferret, quatenus ipsas ordinare quiete ualeret. Sed et Poponi cuidam, compescendo eum ab harum inquietatione rerum; familie quoque in eisdem rebus consistenti litteris mandans, quo eidem abbati obedientes in cunctis existerent. Anastasio uenerabili abbati ac bibliothecario sancte Romane Ecclesie,  gratiarum referens actiones pro benedictionibus sanctissimis ab eo sibi per Actardum episcopum directis; suas eidem quoque abbati mittens munerum benedictiones. Quedam etiam opuscula suo labore confecta ipsi delegans; item, pro beneficiis sibi ab eo collatis, et ut suggestionem suam domno pape acceptabilem faciat, et de memoria benedictionis, quam dirigebat ei . Gregorio eiusdem Romane Ecclesie nomenclatori, et apocrisiario, asserens quod prefatus Anastasius multa bonitatis insignia sibi de ipso suis litteris intimauerit, et quod magnam fiduciam in ipsius habere posset amicitia sinceriter mandauerit; unde et petit ut isdem Gregorius se inter fideles amicos suos tenere dignetur. Guntario abbati, pro quodam irreligioso  monacho, quem de monasterio irreuerenter proprio libitu recedere siuerat. Unde ualde reprehendit eum, ostendens ex auctoritate regule quod ita non debuisset eum dimittere; monetque ut cum misso regis perquiratur, et comprehendatur, atque in monasterium reducatur, et in arctissima custodia retrudatur, eiusque culpe describantur, sibique descriptio ipsa cum proprii episcopi litteris dirigatur, ut secundum sacras regulas cum consilio cepiscoporum de ipso decernat. Gozlino, pro Bernardo nepote ipsius, qui seditionem contra regem moliri ferebatur, hortans ut ab hac intentione studeat eum reuocare, et ut ipse Gozlinus pro nullo carnali affectu a recta uia declinet; fratrem quoque suum Gozfridum commoneat, ut ambo memores parentum  suorum a fidei sinceritate non degenerent; item, querendo cur ad se missum uel litteras non dirigeret, ut facere solitus fuerat, exhortans ut id frequenter pro mutua dilectione atque consolatione facere studeat; item, significans quomodo de dilecto filio ei Gozlinus idem factus sit inimicus, et adhuc charum filium eumdem nominat, et iniurias sibi ab eo illatas non solum patienter, sed et libenter se ferre depromit, ac petit ut reminiscatur, quia Remensis ecclesia eum regenerauit in Christo, tonsumque in clericum sub religione nutriuerit et docuerit, de captione paganorum redemerit, ad gradus Ecclesiasticos usque ad diaconatum prouexerit, plurimorum  monasteriorum per concessionem regum abbatem constituerit. Contra que ille potentia eleuatus, seditionem que in hac Ecclesia, uel in illo regno male grassabatur excitauerit, quibusque similia gesserit, et quantis malis obnoxius sit, prosequendo manifestat; obsecrans ut horum reminiscatur, et uocem Domini se reuocantis audiat, animeque sue misereatur , ut salutem consequi mereatur; item, pro correctione ipsius Deo gratias agens, et orans ut confirmet Deus quod operatus est in eo , et det illi et uelle et perficere  que sibi sunt placita pro bona uoluntate, et cetera quedam. Grunhario [ms. Grimhario] abbati, pro rebus sancte Marie et sancti Remigii in Auernico pago sitis, quas interdixerat Bernardo comiti,  mandans huic abbati ut eas describeret, et earum descriptionem sibi deferret. Adalgario uocato episcopo, pro rebus Remensis ecclesie in Aquitanis partibus coniacentibus, quas Bernardus Tolosanus comes occupauerat, et quia pretio eas obtinere non potuit, depredatione pessumdedit, donec Deus inde suum iudicium exercuit: quasque idem domnus Hincmarus Agilmaro episcopo commiserat, quando etiam de incestis, et usurpatoribus rerum ecclesiasticarum libellum, iubente rege, ipsi episcopo dederat. Mandata quoque pro eisdem rebus ad eumdem episcopum data huic dirigit: et ut cum eodem iste quoque, participato consilio, pro ipsis rebus satagat, hortatur, quosdam designans pagos, in quibus eedem res coniacerent, Auernicum uidelicet, Nigrummontensem,  Lemouicum, et Pictauum. In aliis quoque pagis, quorum non meminit, sed ab hoc requiri atque describi, sibique ipsam descriptionem mitti petit. Lamberto quoque, quem unice dilectum ac uisceralem filium suum memorat, admonens et exhortans qualiter agere debeat erga illos, inter quos conuersabatur, et qui eum electuri esse uidebantur ad episcopatum Mettensem: precipue monens pestem Simoniace hereseos in omnibus precauare. Quia proficere, inquit, in ecclesiastico gradu non poterit, qui ad hoc ut hereticus fiat, promouetur. Suadet etiam ut regulam pastoralem sancti Gregorii festinanter legat ac mente recondat, et secundum eamdem regulam se interius et exterius in uiam, qua ad episcopatum peruenitur, dirigat, et per quam in  episcopatu ad uitam eternam tenditur, corrigat, significans se amicis suis, tam episcopis quam comitibus regni Lotharii pro eo litteras dirigere, fidem facere, quia de consiliis et salubribus ipsius exhortationibus non deuiabit, petitque ne mendacem super his apud amicos eum faciat. Hugoni abbati, pro electione Nouiomensis episcopi post decessum Ragenelini, petens ut hortetur reges Ludouicum et Karlomannum  , quatenus uoluntatem Dei, et antecessorum suorum consuetudinem in hac causa conseruent. Notificat etiam illi obitum Hincmari nepotis sui Laudunensis episcopi, rogans ut pro eius anime remedio per subiectos ac familiares suos  Domini misericordiam deprecari satagat [ms. satagant]. Item, ut prefatis regibus necessarios constituat nutritios, quia nimis iuuenem habebant consiliarium, et de his que sibi iidem reges pro custodia Tornacensis parochie [i, pro custodienda Tornacensi parochia] mandauerant, et quid ipse super his egerat, quidue illi postea remandauerint, uel quid ipse rescripserit eis nolentibus assensum prebere super electione canonica prefate Nouiomensis Ecclesie; et quia ipse nichil inde aliud egerat, nisi quod per triginta et quinque annos in huiusmodi negotio solitus erat. Et quid sibi mandatum postea ex parte regum, uel ipsius Hugonis in hac causa per Warinum clericum fuerit, quasque litteras deinde prefati reges eidem miserint. Adiungens sacrorum canonum  promulgatas super electione canonica auctoritates, et ostendens, quod non episcopi de palatio precipiantur eligi, sed de propria qualibet Ecclesia, et quod de ordinando episcopo, non regis uel palatinorum debet esse commendatio, sed cleri et plebis electio, et metropolitani in electione diiudicatio, deinde terreni principis consensio, et sic fieri episcoporum manus impositio, asserens pro certo quod ipse in neminem specialiter intenderet, nisi ut quisque sit, secundum sacram auctoritatem ad hoc accederet officium, et quod spiritale ministerium postulat, sciret ac faceret, etc. Item mittens ei exemplar epistole, quam regi Karolo, Ludouici Transrhenensis filio direxerat, pro regibus adhuc pueris Ludouico et Karlomanno, hortansque ut si potuerit obtineat,  quatenus idem Karolus  unum ex his regulis sibi adoptet in filium, et sub manu boni ac strenui baiuli ad hoc eum nutriri faciat, ut sibi heredem aut in totum, aut in partem statuat; et ut secrete Hugo apud Karolum obtineat, quo et horum puerorum, et regni huius causam super se totam suscipiat, et queque disponenda regio sunt in ministerio, ipse disponat. Premittens etiam, ut scripta sua, que Karolo mittebat, ipse Hugo, si haberentur utilia, et rationabilia, suo sapienti consilio et prudenti prosequatur studio; sin secus quam inibi deberet inueniretur, sapienter illud commutare, uel si foret necesse quid addere, uel obtinere satageret. Item, pro mandatis Ludouici Germanie regis, ac suasionibus;  primo scilicet ut episcopos Remensis dieceseos eidem regi apud Attiniacum obuios ire precipiat; secundo ut ei consilium remandet, qualiter istud regnum disponat, quid uidelicet ad hec missis eiusdem regis respondeat, et si Ludouicus ipse aduenerit, et rogauerit ut eum in regem consecret, quid et qualiter inde sit illi agendum, etc. Preterea et alia quedam abbati scribit eidem.



CAPUT XXu Que sacerdotibus, uel monasteriis quibusdam scripsit.

Gautsuino sacerdoti et ceteris fratribus Deo et sancto Dionysio seruientibus scribit pro quadam domo sibi quondam ab ipsis concessa, et ex parte ab  eodem cempta, quam quidam eorum sibi subripiens, usurpauerat. Unde miratur, si hoc fratres ita fieri cohibuerint de eo, qui in nullo, quantum meminit, inutilis eis fuit, sed sicut illis tunc uisum fuerat, in multis utilis et necessarius apud eos mansit, et non modica eis obtinuit et reobtinuit. Non hec ideo dicens, ut sibi pretiosa sit illa domus ad tenendum, uel corticula, sine caritate, inquit, uestra, et cetera; item, Wiligiso cum ceteris eiusdem monasterii monachis, de eo quod audierat eos a quodam presbytero pretium querere pro decima; unde maximam se uerecundiam dicit habere propter alios homines, qui hoc audituri erant. Quod quantum periculum sit, eis ex diuina ostendit auctoritate, et canonum promulgatione, ac deinde: »Absit, inquit,  fratres, ut alii ecclesiastici et religiosi uiri hoc audiant, quia monachi de monasterio sancti Dionysii decimam uendere querunt, ut de ipso pretio inferfernum comparent. Multo magis autem absit, ut hoc laici audiant, quod nemo etiam peccatis publicis implicatus in mea parochia facere audet. Si enim aliquis de alio monasterio quam de nostro hoc tentare, quanto magis facere presumeret, ab omni communione illum de parochia mea excommunicarem,« etc. Item, eisdem monachis, pro uisitatione diuine miserationis, qua admonitus dies suos sicut umbram declinasse dicit, et se sicut fenum arruisse : mittens eorum obsequiis tantulam benedictionem, ducentos scilicet solidos de meris denariis; petensque ut apud communem patronum  beatissimum Dionysium in sacris orationibus sui memoriam iugiter haberent; poscens etiam pro Haimone fideli suo pene in extremis posito, quem dilectum filium suum nominat. Fulcramno [i., Fulcranno] preposito, et fratribus monasterii Corbeiensis, scribens pro electione abbatis eis a rege concessa, proque litteris regiis super eadem re, et aduentu ipsius domni Hincmari ad eos. Unde illum consuluerant, instruit ipsos, qualiter in hac electione eis sit agendum secundum doctrinam beati Patris Benedicti, ut in omnibus magistram sequantur regulam, nec temere ab ea declinetur a quoquam, utpote rationem reddituri pro omnibus ante tribunal Domini nostri Iesu Christi. Magenardo preposito , et fratribus in  monasterio S. Ricarii degentibus, pro litteris, quas apostolicus papa regi Karolo, sibique miserat, pro quodam, qui monachum, atque presbyterum interfecerat; in quibus litteris tenorem iniuncte penitentie exposuerat, admonens ut diuinis monitis in his que ipse littere precipiunt obedire procurent. Monachis cenobii sancti Medardi pro Hainoardo monacho, qui ueniam pro excessibus suis apud regem postulauerat; de quo ex uerbo regis mandat, ut eum uel ad habitandum regulariter inter ipsos recipiant, uel iuxta petitionem illius litteras dimissorias illi ad certum locum faciant, et absolutum abire cum pace permittant. Sigebodo sacerdoti et preposito monasterii sanctimonialium Lugdunensis  Ecclesie, super interrogatione qua requisierat ab eo, qualiter oporteret eum agere de inquisitione sibi commissa in Oriniaco monacharum monasterio super abbatissa et preposito ipsius monasterii, unde interroganti responderat, quia non uerbis de talibus, sed scriptis respondere deberet. Quocirca rescribens quoque ostendit que in legibus, quas catholica probat Ecclesia, et in regulis ecclesiasticis de his scripta sint: precipiens etiam, ut priuilegium ipsius monasterii sibi afferatur, et notificentur ei per certas personas de certis rebus accusationes ipsius abbatisse atque prepositi, ut secundum sacras regulas cum consilio cepiscoporum et uisitatoris Laudunensis episcopii, quia tunc episcopus ibi non habebatur, inde Domino inspirante decernat [i, decernatur].  Quibusdam decanis parochie Suessonice, pro quodam presbytero, qui preiudicium passus iustitiam et iudicium apud episcopum suum Rothadum non ualebat obtinere, unde et ipse domnus Hincmarus eumdem presulem monuerat, ut si propter infirmitatem non ualeret ipse ad synodum uenire, uel missos suos, comministros uidelicet Ecclesie sibi commisse, mitteret, ut res canonice diffiniri ualeret; admonetque per has litteras eosdem decanos, et metropolitana precipit auctoritate, ut presbyteros decanie sue ad denuntiatum placitum uenire commoneant, et cum eis ipsi ueniant. Quod si non fecerint, synodalem sententiam apud proxime futuram synodum se nouerint accepturos. Sigeberto cuidam sacerdoti, pro Heidilone episcopo  ipsius, de quo talia se audisse dolebat, qualia de bono laico dici non conueniret, et quia culpabatur quod talem episcopum ordinauerit, asserens se de illo, quem ante non cognouerat, fidei, et testimonio ipsius Sigeberti credidisse, precepitque ipsi Sigeberto ad se uenire, ut ore proprio ei dicere possit, que de episcopo audiuit, et si uera forent, simul considerarent, qualiter illa corrigeret; si uera non essent, qualiter mendacia esse docerentur.



CAPUT XXuI. Que uiris quibusdam illustribus.

uiro illustrissimo Eberardo, ex principibus imperatoris Lotharii, litteras dirigens pro adipiscenda familiaritatis apud eum gratia quondam sibi ab ipso gratis oblata, congaudet bonis que de ipso per certas  audiebat personas, maximeque [i, maxime que] per Amolum presulem, quem sincerissimum, et carissimum uocat patrem suum, mittens ad ipsum cum litteris etiam fidelissimum quemdam missum suum. Item laudans sinceritatis ipsius deuotionem erga Deum, et sacre auctoritatis cultum, principumque unanimitatem, et ecclesiastie pacis studium, debitumque religionis, monens quoque pro caritatis officio, ut sicut cepit melius ac melius proficiat, quia natura humana, testante Iob, nunquam in eodem statu permanet , et quia in isto seculo quacunque preditus quis potestate contra fluminis tractum nauigat; qua de re aut uiriliter nauigans superiora petet, aut remissis manibus  habet ad ima relabi. Studeat autem precipue, ut Deo super omnia placeat; deinde ut Ecclesie pacem prouideat; tum ut principibus bona non solum suggerat, sed etiam ingerat. uiris ecclesiasticis et locis sanctis debita priuilegia acquirere insistat, populo Christiano pacem et unanimitatem procuret, bene agentibus congaudeat, male agentibus resistat, seipsum, sobrie, iuste et pie uiuendo , solerter custodiat, et cetera exhortationum ualde necessaria. Post que suggerit etiam de quibusdam necessitatibus, tam ex monasteriis, quam et aliis, pro quibus, et imperatori litteras direxerat, que in parochia sua ab illius erant auctoritate corrigenda, et reliqua de utilitate anime, et consilio spiritali conseruando. Fulcrico  cuidam , premissi imperatoris magnati, qui uxorem legitimam illegitime dimiserat, alteramque insuper duxerat, uocans ad synodum, excommunicationis iam in eum date, atque in comprouinciali synodo confirmande pandit modum. Item postquam penitentiam pro hoc admisso uisus est suscepisse, iteranti uias suas, et reuerso ad uomitum suum, manifestam dat excommunicationis sententiam, cunctisque id notificare satagit fidelium Christi personis, quibuscunque audire contigisset, maximeque episcopis, in quorum uidebatur parochis conuersari, uel frequentare.

WLFINGO cuidam ministeriali eiusdem imperatoris Lotharii, commemorans familiaritatem, quam quondam  ab eo poposcerat, et dilectionem quam ei spoponderat, rogans ut innotescat imperatori super epistola quam frater ipsius Karolus  rex eidem dirigebat, quatenus eam suscipiens, familiariter distinguat, et secreto legat. Censum quoque de uilla Dudeciaco anni preteriti cum censu presentis anni sibi transmitti iubeat: unde in illius memoria aliquid ornamenti in sepulcro sancti Remigii facere posset, quod ornare, et corpus ipsius sancti in crypta disponebat a nouo preparata transferre. Item pro repetitione premissi census de uilla Dudeciaco sex librarum, ne forte suggeratur imperatori, quod cupiditate illectus hunc censum repetat, quem in suos usus nunquam redegerat; sed cupiens euadere periculum, ne silentio suo in diebus suis census  ipse depereat, et ipsa uilla in alodem uertatur, et ecclesiastica mancipia in seruos et ancillas dispertiantur, sicut et de multis, tam rebus, quam mancipiis huius ecclesie, sed et de ipsa iam uilla fiebat. Enitens etiam, ut senior suus inde periculum non incurreret, uel ipse cum ipsius periculo partem non haberet. Asserens quod si cupiditas in hoc eum uexaret, duodecim libras repeteret, quas auus et pater huius regis inde soluerunt, etc. Subinfert etiam quedam de prefato Fulcrico, qui Roma ueniens iactabat epistolas pape pro absolutione sua tam regibus se, quam huic archiepiscopo deferre. De quo monet hunc Wlfingum, ut suggerat regi, ne seducatur in hac causa; sed omne cum ratione cauens periculum.  faciat, ut ueniant ipse epistole coram illo et episcopis, et quidquid melius inuentum fuerit inde sequantur, et quia interim quod rationabiliter et canonice factum fuit, non debeat contemni; Nantario amico suo fideli, pro rebus sancti Remigii disponendis in Wormacensi pago, inferens quod quidam homines eum petierint, ut prestaret illis colonos earum rerum ad diuersas operas, et quidam ut uenatores illorum in ipsis rebus per aliquod tempus manere concederet; quod neutrum se concessisse, uel concessurum esse fatetur, quoniam sui antecessores hoc facere non sunt ausi, quia sanctus Remigius cum grandi maledictione uel interminatione hoc fieri uetuerit , etc.; Immoni comiti, pro rebus huius ecclesie in regno Aquitanico  coniacentibus, ut auxilium ferret earum prouisori, cui committebantur. Gerardo comiti nobilissimo, pro Isaac Lingonice sedis electo, ut per eius hortamen ordinaretur episcopus, quia Wlfadus, qui ipsam occupauerat ecclesiam, canonice non potuit ordinari; item, pro his que sibi litteris idem Gerardus significauerat; scilicet quod Karolus Francie rex senioris ipsius Karoli Cisalpine Gallie regis regnum sibi uellet subripere, quod ipse domnus Hincmarus nequaquam fieri asserit; de rebus quoque S. Remigii in Prouincia sitis, pro quibus audierat domnum Hincmarum ad regem proclamasse, quod se penitus negat egisse, nec quotiescunque necesse fuit, pro ipsius [i, ipsis] rebus ad alium, quam ad ipsum Gerardum, et ad suos fideles inde  suggestionem, direxisse; de hoc etiam quod scripserat hic comes se audisse, quod rex iste Karolus monasteria uellet usurpare, que beato Petro apostolo idem Gerardus tradiderat: et quia si res ipsius, que in hoc regno coniacerent, ab eo forent ablate, ipse licet inuitus res huius regni, que in illo habebantur regno presumeret; respondet domnus presul, quia sua uoluntate nemo res ecclesie in suum periculum usurparet; timere se, asserens ne coram Deo dignus habeatur, ut hoc in tempore sacerdotii sui commissa sibi patiatur ecclesia. uerumtamen si quis presumpserit, plus illi dolere quam sibi, periculum presumptoris ex diuinis pandens auctoritatibus. Adiiciens quoque de eo quod se monuerat, ut sacri causa ministerii  regem a talibus reuocaret excessibus, quia prius in illius dispositione talia non perceperat, et de uanis suspicionibus suum non erat seniorem corripere, ideo nec inde monuerat. Nunc autem certam et causam habens, et personam, debita deuotione ac fidelitate studebit dominationem ipsius monere.

Item pro prefatis rebus sancti Remigii, de quibus idem Gerardus huic archiepiscopo litteris significauerat se condolere, quia deuastabantur a multis et plures earumdem uastatores dicerent quod per concessionem regis Karoli, et huius domni Hincmari easdem res occuparent. Unde notificat eidem Gerardo, quia ex quo easdem res eidem commiserit, nullius alterius eas prouisioni delegauerit, nisi tantum Hildoardo cuidam nutrito suo iniunxerat, ut maiori  uille in his que necessaria fuissent, auxilium ferret, sub defensione tamen et tutela prefati Gerardi comitis, addens de ceteris earumdem rerum usurpatoribus quid agendum sibi uideretur. Ipsas autem res nulli homini suo uel alterius in beneficium dare auderet, quia sanctus Remigius hoc in suo testamento terribiliter contradixit. Ipse uero comes, qui pro amore sancte Dei Genitricis et sancti Remigii, res ipsas in sua tuitione susceperat, sicut bene cepit, ita uiriliter de cetero agere procuret, quoniam in Remensi ecclesia per decem monasteria tam canonicorum, quam monachorum, atque sanctimonialium, amplius quam quingenti pro ipsius presenti et perpetua salute, in psalmis, et canticis spiritalibus atque sacris oblationibus continui oratores existant, etc.  Item pro eisdem rebus pene similia. Item mittens ad easdem res ordinandas per ipsius comitis auxilium [i., consilium], atque disponendas, monachum atque presbyterum de monasterio sancti Remigii nomine Rotfridum. Rodulpho illustri comiti, pro infirmitate coniugis ipsius, et pro eo quod ferebatur idem comes inter regem et quosdam subiectos ipsius quedam contraria seminare, asserens sibi quoque domnus Hincmarus, quia ab huiusmodi re ualde se immunem putabat, hoc ipsum reputari; et quia de his qui erant cum rege talia mandata uenirent, que non conuenissent. Unde nichil eidem comiti scribere posset, neque per alium mandare, donec simul loquerentur, et de talibus que uidissent melius ad utilitatem et honestatem senioris sui pertinere, mutuo conferrent,  quantocius autem potuisset ad regem pergeret, et cum illo degens, quantumcunque ualeret, certaret, ut se coram Deo corde et opere custodiret, orique suo ab ipsis etiam qui putabantur amici, custodiam imponeret , et de conuocatione fidelium regis, et directione ipsius animi, atque discissione huius regni; sed et interfectione Britonum Herispogii, Salomonis, et Almarchi, atque de itinere regine ad regem, prout ipse mandauerat, et quia multum de rege timebat. Item de eo quod in litteris ipsius comitis inter ipsum comitem et regem commotionem cognouerat esse indebitam, unde satis tristis effectus erat. Et quia de his que sibi litteris significauerat, apud regem, prout potuisset, satageret, et  quidquid inueniret, si ad eum remitteret, ipsi remandare curaret. Adiiciens quid sibi de hominibus suis acciderit, quos secum super Ligerim habuit, monens et confortans in Domino, ne commoneatur leuis ter pro talibus, quibus illi qui Deum timere nesciunt, commouentur: sed suum bonum nomen, sicut bene cepit, usque ad finem perducere studeat. Et quia regis animum iam bene cognosceret, qui licet aliqua sit perturbatione commotus, statim ut cum eo locutus fuerit et ei suam deuotionem manifestauerit, sicut decet, et sicut rectum est, eum habebit. Admonens, ut iuxta Apostolum, omnis indignatio auferatur ab eo cum omni malitia . Quod si fieret, pro eo quod rex nepos ipsius esset, plus pium animum erga cum haberet, pro hoc quod  senior ipsius esset, plus humilem haberet animum circa ipsum, etc. Uuelfo cuidam nobili uiro, multas gratiarum referens actiones, quod talem erga se conseruasset amicitiam, ut hominem ipsius sine consensu eiusdem recipere noluisset, et quod idem homo se sine causa dimiserit, et sine licentia sua irreuerenter abcesserit, quod nemo suorum adhuc alius fecerat, intimans qualiter eum susceperit, et quam benigne nutrierit, multaque illi bona fecerit, qualiterque iste inter seniorem suum et regem missus ad ipsum, inconuenienter egerit. Petit autem, ut nullatenus eum recipiat, antequam secum loquatur, et sciat si rectam contra se idem homo rationem habeat, adiiciens non id se de illo ideo replicare, ut aliquod odium illius teneat, sed ne ille contra iustitiam  recipiens hunc, in Deum peccet, et in se amicum ipsius offendat, presertim cum salua amicitia, per eius licentiam illum habere poterit; Folconi comiti palatii regis, pro quodam presbytero parochie Suessonice, qui relicto ecclesiastico ad ciuile iudicium proclamauerat super accusatore suo, qui probaturum se promiserat esse quod aduersus eumdem presbyterum proferebat. Mandat autem huic comiti, ne in hac se causa commisceat, antequam ab eo tractetur an id rationabiliter fieri debeat, quia de presbyteri et Ecclesie causa ad episcopos et ad synodum diffinitio pertineat, non ad malli uel ciuilium iudicum dispositionem, etc. Maioni illustri comiti, gratiarum referens actiones pro benignitate et sollicitudine, quam domno Theoderico Camaracensi  presuli, uiro sancto, et ecclesie ipsius exhibere curabat, petitque ut si in eorum diebus idem Dei seruus ad communem Dominum transiret, pro electione concedenda clero et plebi ecclesie ipsius apud Lotharium imperatorem satageret.

De pace quoque procuranda inter reges, unde sibi scripserat, rescribit, quia semper eam desiderauerit, et ut inuiolata inter eos maneret, prout potuit, commonere curauerit, et quantum Deo cooperante ualuerit, inde laborare curabit. Rorico Normanno ad fidem Christi conuerso, ut in Dei uoluntate, et mandatorum illius obseruatione proficiat, sicut et eum uelle ac facere per multos audiebat, et ut nemo ei persuadere ualeat, quo contra Christianos paganis aut consilium, aut adiutorium prestet, quia nichil ei  proderit baptismum Christianitatis accepisse, si contra Christianos, uel per se, aut per alios quoscunque peruersa, uel aduersa fuerit machinatus, et cetera, que prosequitur, episcopaliter intimans, quantum in tali sit machinatione periculum. Monens etiam, ut Balduinum a Dei Spiritu, quo canones sancti sunt conditi, per episcopalem auctoritatem propter filiam regis, quam in uxorem furatus fuerat, anathematizatum, nullo modo reciperet, neque solatium, uel refugium aliquod apud se habere permitteret, ne illius peccatis et excommunicatione inuoluantur tam ipse, quam sui, atque damnentur: sed talem se exhibere procuret, quatenus ei orationes sanctorum proficere ualeant. Luitardo illustri uiro, pro his que  de ipso audiebat ad anime illius periculum pertinentia, precipue de quodam presbytero, quem contra leges de ecclesia eiecerat, et alterum ibi constituerat, efficaciter et episcopaliter monens, ut a talibus se presumptionibus compescat, quia si non fecerit, ipse quod sacre leges precipiunt facturus sit in eum, et per omnia regna episcopis usque ad papam Romanum, eum esse mandabit excommunicatum. Presbyterum uero aduenam, quem miserat in eadem ecclesia, ab omni Remensi parochia excommunicatum esse designat. Item uocans eum dilectum filium, et ideo sic eum uocare se dicens, ut talem se faciat, quatenus in eius dilectione recte manere possit, uelut item presul exoptat. Sed audiens eum non talem se exhibere, qualem deberet [i, deceret] erga Remensem  ecclesiam, de qua multa bona habebat, ut famulos ipsius ecclesie inquietans cum pace non sineret degere, mandat illi ex auctoritate Dei et sancte Marie, et sancti Remigii, et sua episcopali, necnon ex banno regis, cuius missus ipse pontifex, erat, ut nullum impedimentum, uel ipse, uel homines sui hominibus Remensis ecclesie faciant, nec per aliquod ingenium uel per consensum suum: sed si quid rationabile querere uult contra potestatem Remensis ecclesie per legem querat. Quia si aliter fecerit, tam per episcopalem auctoritatem, quam per missaticum regis, quod inde rectum fuerit sustinebit. Excommunicat etiam quemdam diaconum ipsius, qui aduersabatur famulis sancti Remigii, etc. Theodulfo  [i, Theudulfo] comiti, pro presumptione ecclesiastici ministerii, qua defuncto quodam presbytero abstulerat que idem presbyter in eleemosyna pro se dari preceperat, et insuper usurpauerat que ad ipsam ecclesiam rite relicta fuerant.

Ostendit ergo manifeste quam maximum crimen sacrilegii commissum sit ab eo, sed et quomodo contra humanas egerit leges, et quid inde fieri debeat, et qualiter ecclesie in potestate et ordinatione sunt episcopi secundum sacros canones, et imperialia capitula. Unde mandat ei, ut iuxta sacras auctoritates, et regum precepta, quidquid de facultatibus ipsius ecclesie acceperat presentialiter ecclesie reddat, et presbyteris, quibus res commendate fuerant, restituat, deinde ad se ueniat, ut inde medicinam accipiat, quatenus sanus fiat, dans illi spatium septem  dierum postquam litteras ipsas acceperit, ut octaua die ad se ueniat, quo uel si non est ita, debitam rationem reddat, uel si est ita, congruam satisfactionem agat: quod si non fecerit, exemplar istarum litterarum ipse regi transmittet, ut ille suum inde ministerium faciat, et postea idem presul suum exinde perficiet. Et quoniam audierat quod ipsam ecclesiam idem comes denominato pretio uendere pararet, adiecit: »Propterea sciens, inquiens, quia si uel unum denarium tibi aliquis clericus pro ipsa ecclesia, uel pro alia aliqua in mea parochia, per se, aut per immissam personam dederit, per me ordinatas in ea non erit. Si autem uis ibi habere presbyterum, adhuc mihi talem clericum, qui aptus sit sacro ministerio,  et ego illum inquiram, et illi ecclesiam dabo, et tunc illum ordinabo, si mihi talis clericus satisfactionem fecerit, quod nullum pretium inde donauerit. Et si tu ita facere non uolueris, ego ordinabo, qualiter populus ibi officium habeat, usque dum ibi ordinem presbyterum. Cui si aliquod impedimentum contra diuinas et humanas leges feceris, et manifestum fuerit, presbyter ibi permanebit, et tu et omnes qui tibi consenserint, ab omni Christianitate usque ad satisfactionem eritis separati. Hec, chare fili, ideo mando tibi et taliter commoneo, quia saluum et honoratum te cupio, et inter filios ecclesie te in loco filii habere uolo. Et si me cegeris, ut sicut Dominus dicit in Euangelio, sis uelut ethnicus et publicanus , non mihi, sed tibi reputare  debebis. Postquam istas litteras dictaui, dictum est mihi quod matricularios a ministro meo constitutos de illa matricula eiecisti, et ibi Bouarium [i., Bonarium] misisti, et pro illa matricula in pretio unum asinum accepisti. Quod si ita est, non solum criminaliter fecisti, quia contra omnes leges ecclesiasticum ministerium homo laicus usurpasti, et eleemosynam, id est misericordiam pauperum, ac per hoc Deum, qui misericordia miserorum est, sicut Iudas proditor, uendidisti. Sed etiam turpiter in hoc nimis fecisti, ut de mendicitate, de qua mendici uiuere debent, comes et honoratus regis consiliarius in pretio asinum accepisti, et omnes qui hec audiunt pensare possunt qualiter de aliis causis pro amore et timore Dei, et reuerentia tui ministerii iuste et recte facis,  qui de tali miseria sine ulla uerecundia turpe lucrum requiris.«

Anselmo illustri uiro, pro quodam presbytero, quem apud se accusauerat, sed ad denominatum placitum non uenerat, significans purificasse hunc presbyterum canonice seipsum a crimine coram missis ipsius Anselmi, in conspectu plurimorum tam clericorum quam laicorum, non tamen misisse, quia nec debuerit, in sacramentum plures sacerdotes ipsius testes. Hortatur autem et monet, ut omnem rancorem, quem contra prefatum presbyterum habebat, a corde suo expelleret, ostendens quantum malum sit odium retinere in corde. Interdicit etiam auctoritate Dei et sanctorum eius, ut eidem presbytero nullum preiudicium uel machinationem inferat, quia si  fecerit, ipse inde suum ministerium faciet. Precatur etiam ut iustitiam Deo, sibique faciat de hominibus suis, qui presbyteris quibusdam testibus premissi presbyteri ausi sunt iniurias intulisse, quia si non fecerit, et de ipsis quoque suum facturus sit ministerium. Bernardo comiti Tolosano propinquo suo, pro rebus Remensis ecclesie in Aquitania coniacentibus, quas ille in prestariam sibi concedi petebat, quod idem presul se facturum negat, quia non audeat, propter testamentum sancti Remigii, quod id omnino fieri prohibuerit. Unde alteri quoque Bernardo comiti Rodomensi [i, Rodonensi] scribit ut loquatur cum hoc Bernardo, ne res easdem suis hominibus in beneficium donet, ut eum fecisse audierat, et de inquisitione  harum rerum, si rex iuberet, per ipsum agenda. Item prefato Bernardo Tolosano pro eisdem rebus, adiurat illum per Deum omnipotentem Dominum Iesum Christum, et per eius Genitricem, sanctumque Remigium, ut nichil inde presumat, nec ullum impedimentum mancipiis in iisdem consistentibus faciat: neque Bernardo comiti Aruernico, cui easdem commiserat ad defendendum, inde molestiam ingerat, quia si fecerit, eum a liminibus sancte ecclesie, et a communione fidelium cum plenitudine episcoporum, tam Aquitanie, quam aliorum regnorum segregabit; item, admonens eum pro eadem re, ut conciliet sibi amicitiam sancte Marie et sancti Remigii de prefatis rebus, ostendens ex sacris auctoritatibus, quantum periculum sit res sacras iniuste  retinere, caueatque ne ecclesiasticum iudicium proinde mereatur in hoc seculo, et eternam perditionem in futuro; item, quia preiudicium, et non modicum damnum Remensi faciebat ecclesie, ostendit eum predamnatum a sacris canonibus sanctorum iudicio, et a se ceterisque presulibus, quorum res ecclesiasticas usurpabat; legationem pro hoc preiudicio directam, et tunc iterum cum imperatore ad papam Romanum dirigendam, quatenus eius auctoritate congregata synodus, eum, ceterosque rerum ecclesiasticarum peruasores damnationis sententia percellat. Ideo secundum euangelicam auctoritatem prius eum episcopali auctoritate commonet , atque per crucem Christi et sanguinem ipsius interdicit, ne de rebus ecclesie Remensis sibi presumat,  neque a quocunque, nisi ad ipsarum rerum contra peruasores defensionem, presumi consentiat.

Engelramno, Goslino, et Adalelmo comitibus scribit , mittens eis cum litteris suis litterarum regis exemplar, in quibus continebatur, ut episcopos conuocaret et laicos fideles regis, ad prohibendum uel resistendum Karlomanno diacono regis filio, qui insurrexerat contra patrem suum, in quibus litteris, querens quid eis super hoc regis sit agendo precepto, designat non esse Karlomannum sue prouincie, utpote qui sit ordinatus ab Hildegario Meldensi episcopo, et secundum canones non possit aliquid disponere de illo. Espiscopus quoque de alia prouincia conuocandi potestatem non habeat, sed neque suffraganeos sue sedis tunc tempus habeatur  conuocandi, cum dies instet natalis Domini; et licet episcopi conueniant, et Karlomanno suas parochias interdicant, non sibi uidetur ut pro eo quod cepit dimittat, si alia potestas illi non contradicat. Considerandum uero monet rationabiliter, quid iuxta mandatum regis super hac re sit agendum, ne malum maius accrescat, significans qualiter conueniendum, et alios eis sit conuocandum, dansque consilium ut idem Karlomannus aduersum se non prouocet Deum et patrem suum, episcopos quoque regni huius, et populum ad iracundiam contra se, ne et in animo, et in corpore, tam ipse, quam illi qui eum secuti fuerunt, pereant. Ipse uero presul et hi comites mittant ad regem, ut eum faciant, prout  melius potuerint, illi placabilem; sin autem aliter eis uidetur, sibi remandent, et cetera. Item eisdem pro hac ipsa re, designans bonum sibi uideri fuisse consilium, quia non commouerint populum antequam simul loquerentur, considerantes si quid boni possent inuenire cum Karlomanno, credens quia suum et ipsorum debeat obaudire consilium, etc. Item Karlomanno, Goslino, et Conrado, pro iussione regis qua mandauerat, ut ipse presul cum ceteris fidelibus regis conueniret ad mandatum reges audiendum, et Karlomanno denuntiandum, designans ubi et qua die uel hora simul conuenire debeant, et ut Karlomannus Goslinum et Conradum ad ipsos mittat, uel ipse Karlomannus, si placuerit ei, ad eosdem ueniat, ut missaticum  regis simul cum ipsis audiat, et ibi pariter considerarent, qualiter ei ad saluationem et honorem suum de cetero sit agendum. Harduino comiti, pro causis supradictis de Karlomanno, quomodo tunc res se haberet; et quia obsides inter se dederant, et cum Karlomanno locuti fuerant, eique suaserant, ut pacifice in hoc regno degeret, ac ueniente patre cum ipsis ei obuiam pergeret. Sed quia regem citius quam sperabatur audierat aduenire, quid idem Karlomannus tunc facturus esset se nescire fatetur. Monet tamen ut preparatus sit hic comes ad mandata regis, si qua iusserit, exsequenda.

Item pro quibusdam malefactoribus hominibus cuiusdam Wiperti, qui rapinas, incendia, et homicidia, et alia mala faciebant, commonens eumdem  Harduinum, ut cum fratre suo Hadeboldo decertet, quatenus hec mala legibus emendentur, et cessent, ne ipsi, qui missi regis erant in hoc regno, pro talibus offensam illius incurrant; quod ipse quoque certaret agere, nisi corporali detineretur infirmitate. Insuper et cum Gaulfo [i, Grimulfo] regis fideli loquatur, qui hos malefactores recipere ferebatur, et ostenderet illi quantum periculum suum in eos recipiendo faceret, admonens ut a talibus deinceps se custodiret. Item de his quibus significauerat se accusatum apud regem, et quia non [i, omit. non.] expresse litteris eamdem intimauerat accusationem, mandat ut ad se missum fidelem et rationalem dirigat, per quem rei ueritatem diligentius agnoscere possit, et ei uerum consilium dare, et ipsum  inde in rebus pro uiribus adiuuare Maingando [i, Manigaudo] cuidam amico suo, pro rebus sancti Remigii in uosago coniacentibus, de quibus quidam homines quoddam mansionile conabantur auferre.

Unde iam missi regis Ludouici requisierant, et inuenerant quod Remensis ecclesia iuste illud teneret, et manifestum esse, quia infra fines illarum rerum, quas ibi sanctus Remigius comparauit, nulla potestas aliquid haberet, nisi Remensis ecclesia. Unde precatur istum, ut si res ipsas euindicare quiete potuerit ad partem huius ecclesie, faciat; sin autem, uel detineat ne reddantur aut addicantur alie potestati, donec ipse et Luitbertus archiepiscopus simul ueniant, et secundum legem  per ecclesie aduocatum res rite diffiniatur, etc. Item pro eadem re, exhortans et petens, ut de ipsis rebus maiorem curam adhibeat, etc. Erluino amico etiam suo, pro prefatis rebus et mansionili quo supra. Item gratiarum referens actiones pro auxilio quod impendebat premissis rebus et mancipiis, precans ut quod bene cepit perficiat, et ut monasteria seruorum Dei picem de prefatis rebus habere possint, adiutorium prebeat, et ut quedam mansa, que ab ipsa potestate iniuste auferebantur, iuste reuocarentur, solatium adhibeat: mittens ei dona in auro et argento, et obsequium dignum tam speciale quam temporale promittens Item significans quod audierat, pro eisdem rebus petens ut regi Ludouico suggerat, quatenus pro redemptione  anime sue res que abstracte sunt, ecclesie Remensi restitui faciat, et eas ipsi Erluino commendet, ipsumque missum faciat ad inquirendam et peragendam de rebus ipsis iustitiam, mittens eidem Erluino quoque uasorum argenteorum munera. Item significans quod audierat quemdam Lantfridum se iactantem, quia impetrauerat res prefatas apud imperatorem Karolum, ut haberet ipsas, eodem domno Hincmaro consentiente in beneficium; quod per omnia dicit esse mendacium, nec obtinere posse apud se omnes reges qui sub celo sunt, ut illas res unquam ab aliquo teneri consentiat, propter allegationes, quas sanctus Remigius in testamento suo disposuit.

Odalrico illustri comiti et amico suo, pro  causa suorum hominum quorum res Ludouicus rex Transrhenensis domnus huius Odalrici male tractabat, iniuste agens contra ipsos: monetque ut inde iudicium Dei regum regis timeat, et quod iniuste egit emendare procuret. Et quod audierat idem rex suasisse domnum Hincmarum regi suo, ut proprietates auferret, quas fideles Ludouici in regno ipsius possidebant, et ideo abstulisse ab huius fidelibus proprietates ipsorum, dicit non decuisse regem de catholico et fideli suo episcopo talia credere, antequam ueritatem inde cognosceret, et quia contradixerit etiam consiliariis regis, qui seniorem suum id hortati sunt agere. Ostenditque qualiter Karlomannus rex frater Karoli magni, uillam Nouiliacum sancto Remigio tradiderat, et qualiter deinceps  usque ad id temporis eadem uilla tractata fuerit; et quia de honoris et anime periculo ei res agebatur, si fraudem rerum ecclesie sibi commisse consentiret, et periculum senioris sui regis illi celaret, qui nec etiam pro toto mundo suum gradum et suam animam perdere uellet, et cetera.

Item gratias agens de his que pro petitione ipsius erga fideles eiusdem decentor exsecutus fuerat, et quia in eius dilectione manebat, petens ut deinceps idem agere non desinat. Bertranno illustri comiti Tardunensis pagi propinquo suo, pro sacramento regi agendo, qualiter regi fidelitatem iurare deberent, que in ipsius comitatu consistebant. Item pro loco uacante sine presbytero, ubi sancta Patricia  requiescit, monens ut quantocius ministris ecclesiasticis clericum sacro ministerio aptum ostendat, qui ualeat ibi ordinari, sciens pro certo, quia post ordinationem, que fieri debebat in proximo, ipsum locum sine presbytero non dimitteret, quia nec cum mercenario, nec sine pastore proprio ipsos homines audiebat dimittere; et si ipse non presentauerit eum, qui dignus possit inueniri, ille ordinaturus esset qualem meliorem potuisset inuenire; item, pro Haimone fideli suo, quem idem comes ad placitum suum per bannum uocari iusserat, qui rege iubente in ipsius seruitium profectus erat. Bosoni illustri comiti, de agenda electione Sil anectensis episcopi, ostendens quod non sui ministerii quamcunque specialem designare personam, etc.; item, Bosoni uiro  inclyto, gratiarum referens actiones pro rebus ecclesie Remensis in prouincia sitis, quas ut sibi promiserat, tutabatur, monens ut se talem preparet, qualiter orationes ipsius et ecclesie sibi commisse illi proficiant; idque quod de ipso periculosum audierat, non tacens, uidelicet quod res diuersarum ecclesiarum suis hominibus dedisset, unde satis timendum esse denuntiat, ne orationes fidelium Dei pro ipso impediantur a clamoribus sanctorum in celis cum Deo regnantium, et cetera.

Coiranno [i, Coirando] comiti, propter quemdam hominem ipsius, qui grauia quedam commisisse ferebatur crimina, et quia non audebat ea domnus presul indiscussa dimittere, precatur hunc propter dilectionem, ut eum ad se uenire iubeat discutiendum ab ipso,  quia si non fecerit distringetur grauius ab illo tam de ministerio episcopali, quam de missatico regis; Isemberto illustri uiro amico suo, precans pro Hincmaro nepote suo, quem miserum appellat, utpote qui pro excessibus suis tam grauia sustinebat, petensque ut illum in suis necessitatibus adiuuet; Rainoldo comiti, pro rebus Remensis ecclesie, quas receptas se habere significauerat, et de manibus diripientium ereptas: Theuderico illustri comiti, mittens ei nomina suorum in expeditionem, regisque seruitium properantium; item, pro muneribus argenti, quod regi moranti ad Dei seruitium in terra per paganos deserta mittebat; item, pro sollicitudine quam tempore Ludouici regis nuper defuncti susceperat idem Theudericus de filiis ipsius regis  ne moleste acciperet, si eum commoneret causa dilectionis, uigilem esse debere apud filios eiusdem regis, ostendens quia non solum grandis presumptio, sed etiam magnum periculum est, uni soli generalem regni dispositionem tractare, sine consultu et consensu plurimorum, notificans quoque de his que sibi mandauerat, qualiter quondam inter reges Ludouicum, Lotharium et Karlomannum fuerit actum, et qualiter tunc sit agendum, subiungens capitula quedam que a tribus regibus, Ludouico, Karolo et Lothario simul conuenientibus constituta et confirmata fuerunt; item, pro quodam episcopo religioso, petens ut det ei locum loquendi secum, ut per ipsius interuentionem peruenire ualeat ad regis presentiam,  et ea que rationabiliter postulauerit obtinere, et alia quedam scribit etiam eidem Hugoni etiam filio Lotharii regis, significans se amicos et familiares habuisse patrem et auum ipsius Lotharium imperatorem, et quia salutem ipsius optabat, idcirco quod audierat de periculo eius, causa dilectionis ei notum faciebat, multos scilicet predones conspirasse et conspirare secum, ipsoque principe atque auctore innumeras et horrendas fieri depredationes, aliaque multa sceler perpetrari, que omnia in caput ipsius redundarent, ostendens quam horrendum sit pro tantis sceleribus perpetuas penas mereri, demonstrans hec eadem peruenisse ad synodum episcoporum in Neustria gestam . Insuper etiam quod regni moliretur peruasionem, sibique mandatum  de prefato conuentu, ut ad eum mitteret atque moneret  a tantis malis resipiscere, ipsosque malefactores a se disiungere, et a seditione ac regni peruasione se cohibere. Si uero ipsius commonitionem et mandata synodi obaudire non uellet, tam sue dieceseos, quam de uicinis prouinciis episcoporum synodum conuocaret, et synodali episcoporum sententia eum, suosque complices atque fautores [ms., factores] excommunicaret. Postea uero omnes hi episcopi eamdem excommunicationem Romano pontifici, et omnibus episcopis ac principibus per circumiacentia regna notam facerent. Unde monet eum tanquam filium, ut recogitet in quanto periculo sit, proponens ei diuinarum sententias auctoritatum, ut periculum suum  recognoscere possit, hortansque ac monens, ut nulli adulatori credat ad peruasionem regni aggrediendam, inferens ut attendat, quid profuerit patruis eius, ut contra legem Dei regni peruasionem inceperint, et quod pater eius pro labore, quo contra Dei uoluntatem laborauerat, et uitam perdiderit et regnum. Adiiciens quid leges de peruasoribus regni precipiant. Subiungens etiam, quod rex eidem promiserit, et ex parte ostenderit, eum se uelle honoribus ampliare, et honoratum habere si culpa ipsius non fuerit. Admonens etiam, ut non auscultet hominum prauorum hortamenta neque imitetur malignantes, qui florent ad tempus, et cito sicut fenum arescent, sed obaudiat Scripturam sanctam uiridice dicentem: Exspecta Dominum, et custodi uiam eius  , etc. Subnectens quoque, ut sibi de his certam et ueram responsionem remandet. Engilgario cuidam illustri litteras direxit huiusmodi:

»HINCMARUS episcopus ENGILGARIO salutem.

»Peruenit ad nos, quia hominem tuum Rathrannum irrationabiliter et inconuenienter periculosum sacramentum iurare fecisses, qui licet tibi seruitium debeat, tamen sub nostra cura et tu et ille de salute uestra esse debetis. Propterea mando tibi quia ualde miror te non intellexisse grauius esse periculum, cum hominem aut suadendo, aut terrendo in periurium mittas, quem si te solus periurares; quoniam in te unum periurium, imo pro periurio homicidium  perpetrares, cum autem alium periurare facis, et te et illum perdis. Et ideo mandamus, ut si ita causa habetur, sicut ad nos peruenit, ab ecclesia et altario te abstineas, donec ad nos uenias, et de tali incautela aut dignam excusationem facias, aut dignam penitentiam accipias.«

Leudowino amico suo, pro rebus et mancipiis Remensis ecclesie in Prouincia consistentibus, sepe litteras direxit. Item Letuardo et Hilduardo aliisque in eodem pago degentibus, tam pro ipsis rebus, quam pro animarum salute scripta direxit. Achadeo comiti, pro rapinis quas audiebat ab eius hominibus fieri in ipsius comitatu, et pro uilla Spantia, qua ille annonam ecclesie Remensis auferre disponebat: notificans ei, quod si aliquid inde raperet, tam ipsum  quam suos excommunicaret, et alienos ab omni Christianitate faceret, atque per suum missaticum, quod de illo comite fieri debet, qui in suo comitatu iniustitiam faciat, exsequi procuraret.

Amalberto illustri comiti, pro iniustitia quam audierat eum in suo perpetrasse iudicio, exigendo res cuiusdam interfecti ab eo, qui secundum commendationem ipsius eas in illius eleemosynam distribuerat; perhorrescens quod Christianus et moriturus admittere talia non expauerat, timens Dei futurum iudicium. Et ostendit per diuinam auctoritatem, quam graue perpetrauerit flagitium, reducens ad mentis oculos, ne forte mercenarius, non pastor, haberetur; iniustitiam uidendo et tacendo; et quia missus imperatoris erat, et capitula ipsius  pro defensandis aduenis et incestuosis habebat. Unde tam eidem comiti, quam omnibus exactoribus atque iudicibus, qui in hoc resederant iudicio, uerbo Dei omnipotentis et banno imperatoris, episcopali auctoritate percipit, ut eumdem hominem nullus pro hac re condemnet, aut inquietet, uel contradictionem faciat, donec ipse presul per seipsum, uel per missos suos hanc causam diligenter inquirat, et secundum leges ecclesiasticas et humanas hoc iuste et rationabiliter diffiniat, denuntians quod quisque hoc contra Dei preceptum presumpserit agere, primo secundum capitula legalia hoc eum emendare faciat; deinde secundum leges ecclesiasticas illum a communione Christianorum usque ad satisfactionem repellet. Denuntiat etiam, quia quoscunque  ad placitum suum uenire mandauerit, ut hanc causam diligenter inquirat, et legaliter atque regulariter diffiniat; si uenire neglexerint, post tertiam commonitionem ab omni Christianorum consortio usque ad satisfactionem repellet, nisi rationabilem ostenderint excusationem. Adiiciens de flagellis que patiebantur multi [i, patiebantur multis], et ostendens quod ideo hec tam duriter ex Dei uerbo annuntient, ut intelligant quanta sit offensa, in hac causa contra Dei preceptum, et sacras presumere Scripturas, admonens ne de peccatis alienis peccata sua accumulent. Sigeberto, pro presumptione et preiudicio quod egerat pro quadam ecclesia cuidam presbytero, mandatque et ut hoc presentialiter  emendet, et a talibus leuitatibus uel presumptionibus se caueat, quia si non fecerit, suum de eo ministerium facturus sit, et ceteris episcopis, ut idem faciant, notificabit.



CAPUT XXuII. Que aliquibus reginis scripta miserit.

Irmingardi Auguste scribens, congratulatur audito religionis ipsius feruore, asserens se in precibus assidua pro ea dependere munia. Item respondens ad litteras, quas ipsa sibi direxerat, significantes intimasse illi quosdam homines, quia per eiusdem episcopi iussionem multa mala fierent erga res Auennaci  monasterii, Berthe ipsius imperatricis filie, asseuerans quod diabolus per eorum sit ora locutus mendacium, uelut est pater mendacii.  Si quid uero homines ipsius iniuste fecerint in rebus ipsius monasterii, non degat; tamen quia et ignorauerit, et non consenserit, nec uoluerit indicat. De quodam preterea manso, quod illa significauerat iniuste abstractum a prefato monasterio, asserit quod nulli homini, quantum sibi conscientia testimonium perhibebat, iniuste unquam mansum abstulerit, sed apud regem pro eo petierit, et obtinuerit, ut missos suos dirigeret, qui diligentissime hoc inter ecclesia Remensis et Auennaci monasterii possessiones equa lance indagantes, decernerent. Nam ipse qui sua pro Christo dimiserat, nec uellet, nec indigeret, ea tamen que sibi commissa erant, sine ratione et lege negligenter dimittere non audebat. Adiiciens esse multa  de ipso monasterio, unde ipsius, filieque sue indigebat auxilio: petitque ut mittat missum suum strenuum et fidelem cum misso filie sue, qui una secum que corrigenda sunt ibidem corrigat, et uideat quam intentionem et uoluntatem ipse in talibus habeat, ne ipsis et sibi periculum, quod absit, exinde maneat: petitque ut animus ipsius sit semper sollicitus, ne aliene lingue facile credat, maxime de sacerdotibus Christi; quoniam diabolus, si non potest in alio, in hoc uelit intentionem ipsius fuscare, ut eam faciat in opinione indebita sacerdotum errare. Denique quod adiecerat ipsa, se pro eo suggessisse animo imperatoris Lotharii, contra ipsum fecisse illa testatur, non ut magnam, et Deo deuotam decet facere coniugem. »Ego, inquit, scio  quia ei multa de me dicta fuerunt contraria; sed si uult poterit cognoscere non esse uera: tamen eum non audeo reprehendere, quia Dominus est, nec in eius persona dico, sicut legitur in Scripturis: Qui libenter audit uerba mendacii, ministros quoque habebit impios . uidelicet qui de piis erga eum uoluntarie loquentur impia. Qui illi ea dixit ex mea parte, que mihi mandastis, aliter quam uerum sit dixit, male autem interpretatus est bene dicta. Si uoluisset cognoscere uerum, et aliquis missus mihi de supra ueniret, ut uera ex me cognosceret, sicut uenit, et me qualemcunque Christi Domini sacerdotem suggillauit, libentissime suo animo satisfacerem. De meo autem misso, sicut dominatio benignissima  uestra mandauit, ut ad eum dirigam qui ei hoc affirmet, quod de eius infidelitate nichil uelim tractare, scitis quanta mendacia nunc per istud uadunt seculum, et quanta sinceritas debeat esse in sacerdote, et quanta merito domno meo uelim seruare fidelitatem. Et idcirco ne mali interpretes male bonum interpretentur, hoc adhuc facere non possum. Tamen si uult credere domnus meus Lotharius, potest ueraciter cognoscere quia non tantum illi, sed nulli homini in mundo sum infidelis, et si uult credere, credat: sin autem, cum ille inter principes, et ego inter episcopos ante regem regum, et episcopam episcoporum uenerimus, tunc quid inde uerum sit, plenissime sine alicuius indicatione cognoscet,« etc. Berthe abbatisse Auannaci monasterii pro  impedimentis, que fratres ac seruientes monasterii Altuillaris, aliarumque uillarum Remensis ecclesie patiebantur ab hominibus ipsius, postquam in hoc regnum illa deuenerat. Unde petit ut diligentiam studiumque adhiberi iubeat, ne tanta et sic insolita preiudicia hec patiatur ecclesia de ipsius uicinitate, de qua solamen et gaudium pro ipsius bona uita et sobria conuersatione habere debebat. Quod si egisset, Deum proinde placabilem sibi faceret, et sanctam Mariam, sanctumque Remigium sibi conciliaret, ab ipso quoque obsequium episcopale haberet. Si uero suos corrigere paruipenderet, ipse licet inuitus aures regis inde pulsaret, ut si necesse foret, ut in tantum causa excresceret, ministerium ecclesiasticum, secundum regulas canonicas, in eam,  suosque exereret. Irmintrudi regine, pro Beluacensis Ecclesie dispositione in pastoris electione, petens ut suggerat regi, ne a quocunque in quamcunque partem animus illius indebite posset inflecti de huius Ecclesie dispositione, donec ipse in eius seruitium ueniens, que ipsi necessaria fuerint notificans, ipsius iuribus pandat; et sic que Deo sint placita, et illis utilia, Domino annuente, disponere procuret. Rotrudi Deo sacrate, et ceteris sororibus monasterii Sancte Crucis, et sancte Radegundis, pro electione abbatisse ipsius monasterii, pro qua rex preceperat Frotario archiepiscopo, et Erardo, atque Angenoldo, ad prefatum monasterium pergere, et electionem regularem ibi facere: et si cuncta concors congregatio, uel pars quamuis minor, tamen melior, Rotrudem  elegisset, constitueretur in ordine abbatisse. Si autem omnis congregatio concors illam abiecisset, et aliam eligeret, illa quam concorditer elegisset, in ordine abbatisse maneret, donec regi renuntiaretur, et quecunque ibi fuisset electa, onus abbatisse susciperet, et Odila ad suum monasterium reuerteretur. Primores autem clerici et uassalli ad reginam uenirent, sub cuius defensione, post Dei et sanctorum eius, consistere deberent. »Propterea, inquit, diligite sorores ante omnia: et in priuatis collocutionibus, et in publico uestro conuentu, remittite et abiicite funditus a cordibus uestris omnes iniurias, et scandalorum fomites, que hactenus inter uos orte fuerunt: ut nulla de  sorore sua uindictam, aut pro sermone, aut pro facto, uel pro aliquo despectu querat, aut a Deo, aut in seculo. Quia sicut Dominus protestatur, sine concordia quidquid ei obtuleritis non illi placebit: siue enim oraueritis, siue sacrificium obtuleritis, siue uos afflixeritis, sine hac caritatis concordia nichil Deo placabile erit. Quia sicut dicit Apostolus: Etiamsi tradidero corpus meum ut ardeat, caritatem autem non habeam, nichil sum . Et scitis, quia regula quam professe estis , propter scandalorum spinas, que oriri in monasterio solent, orationem Dominicam in matutinis et uespertinis officiis, ita ut omnes illam audiant, a priore orari precipit, ut timentes conuenientiam, qua dicimus: Dimitte nobis debita nostra,  sicut et nos dimittimus debitoribus nostris, omnem rancorem de corde nostro pellamus. Que dum prius egeritis, ne per uestram discordiam, quod absit, regularis electio de uestro monasterio pereat, adunate uos ad Dei uoluntatem, et regalis deuotionis unanimitatem, uestramque ipsam salutem, presentem, scilicet atque eternam, cum caritatis concordia, que est omnium uirtutum mater, et cum humilitate, que est custos ipsarum uirtutum, atque cum uera obedientia, que scala est qua ad celum pertingitur, et in uobis salubri electione concordate, et uosmetipsas ad regularem normam reducite, et constringite ac conseruate; quia aliter, sicut melius ipse scitis, salue esse nequaquam ualetis. Et sicut animos ab inquietis motibus, ita et linguas a prouocatiuis  iracundie, uobisque nociuis sermonibus custodite, contestante Apostolo: Omnis clamor et indignatio auferatur a uobis cum omni malitia, et omnis sermo malus ex ore uestro non procedat . Ne sicut solent homines prius dolore commoti, et postea aliquo gaudio, quasi uictoriosi, obtinentes que desiderant, exhilarati, de quocunque homine, que non conueniunt aliqua uestrum dicat: ne et patientie meritum inutilibus sermonibus coram Deo perdatis, et si aliquis fuerit, qui aliqua prouocatione quamcunque uestrum ad hoc instigare uoluerit, ut quecunque indebita de quocunque proferat, qualiter illam comprehendere possit, ut rationabiliter damnare preualeat, locum nec diabolus, nec astutus homo exinde aliquo modo habeat; sed tales uos  exhibete, ut interius exteriusque decenter ornate dignas atque exaudibiles orationes, et pro uobis, et pro seniore ac domina uestra [ms., nostra], proque non solum amicis uestris, uerum etiam et pro inimicis, ad aures Dei mittere ualeatis.«

Teutberge abbatisse pro ordinatione Auennaci monasterii, quam ipse quondam cum Irmintrude regina disposuerat, de numero clericorum et nonnarum atque de rebus uillarum ipsius monasterii, uidelicet mille centum quinquaginta mansis; significans se disposuisse 20 clericos et 40 nonnas ibidem consistere posse, uictumque eis prouidisse, et res necessarias ac ministeriales instituisse, preter luminaria, et cetera monasterii necessaria, ostendens  quod Niuardus Remorum archiepiscopus de rebus Remensis Ecclesie monasterium Altuillarense construxerit, et frater eius de suis proprietatibus, et que alii boni homines ad eumdem locum dederunt, Auennacum exstruxerit monasterium, quodque ad Ecclesiam Remensem tradiderit, unde et charte habebantur id aperte pandentes; sed per regium donum, sicut et alie res huius Ecclesie, ab externis a longo retro tenebatur tempore, etc. Richildi regine, significans quod quando [ms., quodam]. Laudunensis parochia episcopo uacans in sua specialiter erat prouidentia, malefactumque sit de eleemosyna Irmintrudis regine per quemdam prepositum Oriniaci monasterii, postea uero huic Richildi per Uuinifridum presbyterum contra sacras leges male sit  obeditum, ut regularis abbatissa de ipso eiiceretur monasterio. Ostendit autem ex auctoritate sacra, quantum inde regina periculum habeat, et quia miserit ad eam qui moneret illam hoc euadere malum; illa uero non solum non emendauerat, sed malo peius superaddiderat, contra diuinam auctoritatem, neophytam scilicet in religione nouellam prouehendo ad regimen propter res terrenas acceptas ab illa. Adnectens, qualiter Hedenulfo episcopo in Laudunensi Ecclesia ordinato, monuerit illum, ut suggereret regi Karolo tam perniciosum factum dissoluere, et se atque reginam a tanto discrimine liberare. Sed quia quod monuerat perduci ad effectum non uiderat, ipse prefatum regem inde commonuerit: sed ille, ne reginam contristaret, quod male factum  sciebat, non correxerit. Reducit etiam ad memoriam, qualiter prefatus rex, petente Irmintrude regina, de rebus tunc suis per concilium Parduli Laudunensis episcopi, priuilegium ad idem Oriniacum monasterium a se dictari, et a ceteris episcopis firmari rogauerit, et ipse rex confirmauerit. Hic autem presul iussioni regis obediens, non suis uerbis illud priuilegium composuerit; sed sicut beatus Gregorius papa de quodam monasterio a quadam regina edificato, ipsa petente, dictauerat, et ipse quoque dictaueri uel transtulerit, repetens maledictionem, quam domnus idem Gregorius  contra presumptorem illius monasterii iaculatus sit: adiiciensque, quod illa, quandiu in hac presumptione et malefacto permanserit, quotiescunque corpus  et sanguinem Domini accipere presumeret, iudicium, id est, damnationem sibi accipiet; obsecratque monens illam, ut non sensus ipsius, aut alicuius suggestio eam decipiat, sed de remedio regis anime, ac de redemptione sua cogitet, et quod male actum est corrigere festinet. Illud etiam quod audierat illam perpetrasse, scilicet quia prefatum priuilegium, et preceptum regale de ipso monasterio abstulerat, quantum malum fecerit pandit, et hoc ideo, ut se corrigat, ne damnationem incurrat. Et quia si res, ut audierat, et mancipia de premissa muliere neophyta acceperat, pro committendo regimine monasterii, simoniacam heresim incurrerit: et quod quandiu eidem heresi quisque fauerit, in  corpore unitatis Ecclesie catholice coram oculis Domini esse nequibit: monens ut legat capitula regule sancti Benedicti  de ordinatione abbatis, uel abbatisse, et inueniet, quam grauiter pro hac ordinatione in Spiritum sanctum, quo ipsa regula est promulgata, peccauerit: ex diuinis institutionibus propalans, quantum periculosum malum, tam ipsa regina, quam emptrix illa subierint: petens, ut que ille ex debito ministerii sui cum gemitu scribit, pro salute ipsius, et remedio anime regis, benigne suscipiat, et quia magna ex fidelitate hac scribere curauerit, agnoscat. Leutgardi Ludouici Transrhenensis coniugi, pro suis missis, quos ad eumdem Ludouicum regem mittebat, ut per eius interuentionem ad illius presentiam peruenirent, et eius intercessione  ac dispositione rex idem strenuos missos ad Remensem dirigeret urbem, qui eam, et monasteria sibi subiecta saluare possent ab impetu superuenientis exercitus Transrhenensis. Irmingardi coniugi Bosonis inclyti uiri, pro rebus Ecclesiarum Dei, quam audierat sufficienter litteris sacris imbutam ab Anastasio quodam didascalo. Unde petit, ut qui eam dedit scire, det bonum uelle, et posse, atque perficere. Monens ut hortetur uirum suum timere Deum, et eius custodire mandata. De rebus etiam ecclesiasticis, quas sicut audierat ab ecclesiis abstractas suis hominibus diuiserat, ut ostendat illi ex Scripturis sanctis quam graue iudicium proinde sit a Deo prolatum, et cetera. Item Berthe uxori Gerardi comitis pro rebus Ecclesie sibi commisse in  Prouincia sitis, quas eidem Gerardo tuendas atque ordinandas commiserat: petens ut ipsa strenua sit interuentrix apud coniugem suum pro rebus eisdem. Irminsinde cuidam matrone, pro quodam diacono, quem illa comprehendi iusserat, et in seruitium suum redigi, reddens rationem qualiter idem diaconus liber legitime factus fuerat, et quomodo eius recipiens libertatem diaconum licenter ordinauerat: ostendens, quod si seruus ipsius fuisset, neque libertatem habuisset, et tanto tempore post ordinationem suam sine illius repetitione mansisset, secundum sacras leges iam in seruitium repeti non posset; quanto minus ille qui colonus ecclesiasticus, et non alicuius fuerat, et legaliter liber factus, canonice ordinatus, et Ecclesie, atque ordinatori suo proprius erat effectus, monetque  ut talem presumptionem ulterius de ipsa non audiat, quia si hoc illa presumeret, ipse hoc legaliter atque regulariter uindicare studeret, adiiciens illam se taliter commonere, quia charam familiaritatem ipsam habebat.



CAPUT XXuIII. Que sibi subiectis monita salutis ediderit.

Sibi quoque subiectis nonnulla scribens, ut pater filios, de multis solerter instruit necessariis, tam spiritualibus quam temporalibus. Richaldo chorepiscopo, et Rodoaldo archipresbytero, pro synodo comprouinciali apud Carisiacum  palatium regium habenda: mandans ut notum faciant omnibus per omnem parochiam Remensem, ut qui se  lesos existimant, ad ipsam synodum conuenire procurent, quosdam uero cum auctoritate inuitent, et uenire commoneant. Sed et Milonem cum filia sua, qua Fulcricus abusus fuerat, et omnes qui consentanei fuerunt in illa indebita coniunctione presbyteri, et in quorum parochiis consistebant, ex uerbo Dei, et suo, atque ex banno regis ad eamdem synodum conuenire iubeant. Ansoldo Gerolo, et Hadrico, pro inquisitione cuiusdam fratris Ragamfredi ministerialis sui, et ut, si necesse esset, libera, saluaque custodia detineretur, ne aufugeret, sibique adduceretur. Mandans etiam eidem Rogamfredo, ex auctoritate Dei ac sua precipiendo, ut cum ipsis in eadem permaneat inquisitione. Cui etiam postquam recesserat, in alienis parochiis immoranti litteras  mittit, reuocans eum auctoritate canonica, ut ad metropolim suam redeat, et eius se humilitati representet; uel si de ipsius iudicio queritur, synodo regulari adesse festinet. Gisloldo canonicorum preposito, pro facultatibus sibi commissis, et indebite usurpatis, qui pro hac te irregulariter ab ipso discesserat, monetque auctoritate canonica, ut redeat, et de his, que illi opponebantur, satisfacere studeat. Theodacro quoque preposito, pro eodem Gissoldo, pro quo Irmintrudis regina precabatur, ut partem collaborationis sue, que rationabiliter ei competebat, dari iuberet; si qua uero illi debebantur in hoc episcopio, eidem redderentur: quod et idem episcopus fieri iubet, et quia dixerat se missaticum habere ex parte regine ad canonicos, mandat  ut si uenerit ad eos, sicut missus regine uenerabiliter suscipiatur. Gerardo decano, pro quodam Radulfo excommunicato, qui ad se uenerat petens penitentiam. Cui precipit ut Remis eamdem accepturus, ueniret cum femina sanctimoniali, quam sibi coniunxerat. Iubet autem huic presbytero, ut commendet aliis presbyteris, quatenus magnam sollicitudinem de illis accipiant, quatenus scilicet, si quilibet eorum infirmitate preuentus fuerit, de qua se putet euadere non posse, si promiserit, quia de peccato suo ex corde peniteat, et per dignos penitentie fructus illud se coram testibus emendare, ac episcopi iussioni obedire profiteatur, absolutus existat. Sigloardo archipresbytero, Ansoldo quoque, et ceteris quibusdam, quos inquisitionem facere de  quodam presbytero iusserat: quibus hunc ordinem in eadem inquisitione tenere precipit, ut quoniam, audierat eumdem presbyterum suis quibusdam facultatibus contra leges exspoliatum, suis omnibus reuestiretur, antequam suis accusatoribus respondere cogeretur, ne contra legem fieret, et ipse presul a presbytero legem tollendo, eamdem quoque sibi auferret: precipiens etiam, ut si comes ipse presbyterorum rebus exspoliari iusserat, hoc illi emendare per uadium faciat, disponens qualiter inde fiat. Si uero ipse comes hoc fieri negauit [i, non rogauit], ipsi qui ab eo res suas abstulerunt, eidem presbytero legibus emendent, de penitentia illorum ipse presul dispositurus secundum illorum recognitionem.  Quod si comes ita facere noluerit, renuntient illi, ut ipse hoc indicet regi. Postquam hec acta fuerint, ita rationem huius aggrediantur iudicii, ut prouideant ne per ignorantiam accusatores ipsius presbyteri rem talem alicuius impulsu presumant, unde damnari possint, sicut prouideri debet, ne presbyter iniuste damnetur. Post hec adiurent accusatores uel testes eorum in illorum baptisma, et aliis diuersis adiurationibus, ne odio, uel inuidia, aut timore alicuius, uel hortamento de ipso presbytero mendacium proferant, nec pro gratia, uel amore, aut premio inde ueritatem reticeant. Notificetur etiam eisdem accusatoribus et testibus, quales personas ad accusationem presbyteri, uel ad testimonium super eum sacri canones recipi non permittunt,  et qualiter discuti debeant et accusatores et testes. Omnia uero que accusatores uel testes de singulis causis testificati fuerint, describantur, et coram omnibus legantur, ut ita fuisse dicta comprobentur. Describantur quoque omnes qui in hoc placito fuerint, tam de presbyteris quam de laicis, prout necessitas esse uisa fuerit. Et ut accusatores suam presentiam, testes uero iuramentum iure polliceantur se daturos in proximo placito, quod canones presbytero donent ad licentiam se defendendi uel respondendi. Quod placitum eidem presbytero denuntietur ad triginta dies, ut ita preparatus ueniat, quo se uel canonice purificet, uel concredat. Quod si non fecerit, canonicam se suscepturum sententiam sciat. Mittant quoque bannum,  Dei et sacrorum canonum auctoritate, regisque ac presulis interdictione, ut nemo ipsi presbytero ullas insidias preparet, aut aliquam uiolentiam faciat; sed nec eius accusatoribus uel testibus, donec ista causa legalem diffinitionem accipiat, precipiens etiam quod fieri deberet de illis hominibus, qui altera uice, quando ipse presbyter fuerit accusatus, iurauerunt, et suum sacramentum iudicio approbauerunt, tunc autem se periurasse dicebant. De terra quoque Ecclesie pertinenti, unde contentio uentilabatur inter comitem et presbyterum, quid fieri deberet, et ut his que mandabat comes, obediret: aut si nollet, proinde ad placitum coram rege et fidelibus ipsius, tam episcopis, quam laicis ueniret. Quod si presbyter aliis obedientibus obedire nollet, ad synodum  comprouincialem canonice prouocaretur. Item Sigloardo et Ansoldo, pro eadem inquisitione, succensens eos, quod negligenter illam sint exsecuti, et cetera. Item pro quodam presbytero, qui ea, que de suo ministerio quondam didicerat, post ordinationem suam per incuriam fuerat oblitus, unde iusserat eum aliquandiu sub custodia reclusum seruari, ut saltem per hoc amaritudo aliqua mentem illius tangeret, et a peccato purgaret, et cetera. Item pro ieiunio triduano, quod rex cum episcopis et ceteris fidelibus suis disposuerat fieri pro pace sancte Dei Ecclesie, qualiter fieri dederet. Item pro quodam presbytero Auennaci monasterii, qui denotabatur super thesauro ipsius ecclesie dudum perdito. Item Si  gloardo et Rodoldo, pro quodam presbytero, cui consenserat, suadente Sigloardo, ut libello sue professionis a regimine plebis sibi commisse redderet se alienum, et alium in suo loco expeteret ordinandum: sed colludium quod habebat factum sibi celauerat, uidelicet ut alumnus eius sine consensu senioris sui, in loco ipsius ordinaretur, et quia xenium reuadiare dolose fecerit, ut eumdem suum alumnum, contra episcopale interdictum, et cetera quid inde fieri deberet exsequentia. Item Sigloardo, pro presbytero ecclesie sancti Iuliani, qui furatus fuerat lampadem sancti Remigii, unde ualde redarguit istum, quia id factum compererat, et sibi tacuerat, cum idem presul uices suas eidem Sigloardo, teste Domino, commendauerit, qui eumdem presbyterum  in arctissima custodia debuerat retrudere, non per fideiussores dimittere: quod quia prius non fecerat, uel nunc faciat. Carcer quoque firmiter a uicedomino restauretur, et custodes, si necesse fuerit, adhibeantur. Item Rodoldo, succensens eum pro eo quod incaute soluerit quod ipse presul canonice alligarat, et aliis presbyteris missam celebrare permiserit in quadam capella basilice cortis ecclesie subiecta, precipitque quid inde fieri debeat. Anselmo [i, Anselino] cuidam monacho, precipiens ut describat omnia, que in monasterio, ut uidetur, Altuillarensi, ante ipsius presulis ordinationem facta, uel collata fuerunt, et queque postea: numerum quoque fratrum ac famulorum eis seruientium, et si qua exinde suo  tempore dispensata fuerunt, et in quos usus, uel per quas personas, et ita ueraciter omnia describantur, ut missi dominici nichil ibi falsum possint inuenire. Ratramno preposito monasterii Orbacensis similiter. Item Ratramno pro quadam prestaria, quam Amalraus canonicus habuit, et ipsius obitum collaborationem eius idem prepositus diripi iusserat. Quapropter excommunicat eum, in pane et aqua constituens tam, ipsum quam complices eius in hoc facto, donec restituantur hec que iniuste abstulerant. Althario [ms., Alchano] cuidam sacerdoti uel decano, pro presbytero de Ecclesia uindonisse, quem Leutardus senior ipsius uille legem et omnem auctoritatem de ipsa expulerat Ecclesia, et alteri presbytero ex alio episcopatu  eamdem Ecclesiam commiserat. Quem presbyterum superinductum excommunicat, ne in omni Remensi parochia missam celebrare presumat, neque communionem ecclesiasticam accipiat, nisi forte munus uiaticum, grauis egritudinis causa, et hoc ita, ut mox si conualuerit, de parochia ista recedat. Parochianis autem Ecclesie predicte auctoritate Dei precipi iubet, ut nullius presbyteri missam in eadem ecclesia audiant, nisi illius iniuste expulsi presbyteri, donec ipsius causa diffiniatur, nisi forte idem presbyter pro infirmitate eis missam celebrare non potuerit, et cetera. Altmanno monacho, atque presbytero, quem procul obedientie causa direxerat, pro his, que inuenerat in quibusdam  litteris sibi per hominem quemdam Harduici archiepiscopi datis: scilicet reputari eidem Altmanno, aspirare uelle ad beneficia, et negotia secularia, que non conuenirent eius professioni et saluti. Unde precipit, ut quantocius ad monasterium suum redeat, ubi lectioni et orationi, deflendo delicta sue iuuentutis, uacare procuret, et cetera. Lantardo cuidam sacerdoti, qui de parochia Remensi Ebonis episcopi causa discesserat, quem petit, ut si qua, prout audierat, de uita et actionibus beati Remigii apud eumdem habebantur conscripta, preter illa que ex antiquo de Ecclesia Remensi legebantur, ea quantocius, aut ipse sibi afferat, aut sub sigillo transmittat, offerens se postea eidem in quibuscunque indiguerit promptum, et prodesse paratum.  Si uero ad locum suum redire uoluerit, eum libenter atque benigne recipere, et mox ut uenerit, canonicam prebendam, et ordinem pristinum inter fratres concedere, et secundum quod sibi commodum, et illi opportunum fuerit, solatium, ut eum apud se manere delectet, impendere: pandens rationem, unde ille metuere ferebatur, quare scilicet ipse ordinatos ab Ebone post suam depositionem, a gradibus acceptis remouerit, et qualiter post modum sententiam suam temperauerit. Rodoardo preposito, et ceteris fratribus canonicis Ecclesie Remensis, pro receptione Odalhardi et Waltarii nepotum Isaac episcopi Lingonensis, qui ab ipsa congregatione irregulariter discesserant, precipitque quo modo recipi, et qualiter haberi uel conseruari  debeant: quibus etiam pro reuersione ipsorum commonitorias direxerat litteras. Pro receptione quoque Adalgaudi [ms., Addagaudi] diaconi tam cononicis, quam monachis scribit, ostendens eum qui se recognouerat per suam negligentiam ipsius offendisse animum, se in gremio sue delectionis, et paternitatis recepisse, quemque benigne ac familiariter fratrem, et filium suscipi, et benignitatis ei beneficia iubet impendi. Pro quo rex etiam Ludouicus precatorias ei per eumdem direxerat. Rotfrido preposito, pro correctione [i, correptione] Odelcalci monachi, quem audierat inobedientem existere, et duris moribus, sueque uoluntatis esse pertinacem, dans exempla sacre auctoritatis, que illi legerentur, ut se corrigeret. Gontario et Odelhardo  archipresbyteris, commonitorium ministerio ipsorum aptum describit in capitulis tredecim. Gontramno [i, Guntramne] preposito, pro famulis monasterii sibi commissi, qui suas terrulas, et debita sibi stipendia querebantur auferri ab eo, quod emendari secundum quod iustum fuerit, iubet. Gothescalco monacho, qui erat prolapsus in heresim, de quibusdam sententiis auctorum, quas ille non bene intelligebat, uel exponebat, maxime Prosperi, quarum sensum per sententias precipue beati Augustini exponit, et ceteros idoneos proponit testes apostolice fidei doctores: quorum sequendam in omnibus admonet esse doctrinam, ostenditque testimoniis manifestis, Deum et bona prescire et mala, sed mala  tantum prescire, bona uero et prescire et predestinare. Unde prescientia esse potest sine predestinatione: predestinatio autem non potest esse sine prescientia, et quia bonos presciuit et predestinauit ad regnum; malos autem presciuit tantum, non predestinauit, nec ut perirent sua prescientia compulit. Ubi diffinitioni subscribere idem Gothescalcus pertinacissime recusauit. Scripsit quoque idem domnus Hincmarus ad monachos Altuillarensis cenobii, pro eodem Gothescalco, ut si se recognosceret, antequam anima illius egrederetur de corpore, et spiritalem et corporalem humanitatem exhiberent illi ostendens auctoritatem ecclesiasticam ex uerbis orthodoxorum super huiusmodi excommunicatis. Amalgiso et Ragberto fidelibus suis, pro rebus Ecclesie  sue in Aquitania sitis, pro quibus Regimundo litteras miserat, deprecans ut eisdem missis suis adiutorium pro rebus ipsis euindicandis impenderet, precipitque istis, ut easdem rex ex integro recipiant, et habeant in sua prouidentia. Petro fideli suo, pro rebus in prouincia consistentibus, mittens ad eum quosdam fratres, qui cum ipsius consilio de fidelitate sua et utilitate rerum tractarent, et res ipsas ac redditus, atque facultates ipsarum disponerent. Et quia audierat, quod quedam sine consilio ipsius Petri exinde facta fuissent, quasi ex eius auctoritate, excusat se non id iussisse, nec uoluisse: mandans ei per capitula, qualiter easdem res disponi uolebant, et que persone ab ipsis rebus, et de quibus uillis ad se uenire deberent. Eurardo sororis sue Hildegundis  filio uel genero, instruit scripto qualiter erga Ludouicum regem Transrhenensem se gerere deberet, ne suum alodem, quem in Allemannia habebat, ab eo auferret, pro eo quod ipsius dominium idem Eurardus dimiserat. Pro quo etiam prefate sorori sue scribit, petens ut illius domnum prudenter ordinet atque disponat. Plebeiis quoque quibusdam personis, uillarum scilicet ministerialibus, pro rebus ministeriorum suorum nonnunquam scribens, prudenter atque rationabiliter disponebat, qualiter res sibi commissas tractare deberent. Generaliter etiam omnes sibi commissos tam uerbis, quam litteris instruens, edocebat qualiter iuste, pie et caste uiuerent, quam reuerenter atque deuote ieiunia constituta tractarent: pro his qui obiisent, tam  episcopis, quam aliis quibuscunque personis, qualiter Domini clementiam exorarent, et ut persone Deo placite in uacantibus eligerentur episcopiis, tam ieiuniis quam orationibus Dominum postularent. In diuersis quoque synodis capitula nonnulla, et ualde utilia edidit, suisque seruanda dedit. Diuersis nec non Ecclesiis sue dieceseos, maxime si contigisset pastoribus uiduari, consolatoria dirigens scripta, qualiter a Deo primum huiusmodi solamen requirerent, instruebat: qualiter etiam a terrenis principibus liberam sibi concedi quererent electionem, et ut impetrarent tam per seipsum, quam per litteras et legatos suos elaborare studebat. Impetrata uero qualiter exercerent, et quomodo immunes  ab omni peruersitatis fraude seipsos in exsequendo custodirent, data forma electionis edocere curabat, ad nullam specialiter intendens, personam; sed que concorditer ab omnibus, uel utiliter a pluribus ac melioribus eligeretur, attendens.



CAPUT XXIX. De libro edito a se qualiter Domini uel sanctorum sint imagines uenerande, etc.

Scripsit etiam librum flagitantibus cepiscopis fratribus suis, qualiter imagines Saluatoris nostri, uel sanctorum ipsius uenerande sint, cum epilogo quodam metrice digesto. Respondet quoque ad interrogationes cuiusdam: cur apostate baptizati, et impositione manus episcopalis consignati, extra ordinem diaconii, uel presbyterii ad agendam penitentiam  manus impositionem accipiunt. Scribit et cuidam archiepiscopo de precipuis tractans sacramentis humane salutis. Item cuidam episcopo, ad interrogata ipsius respondens de ordinationibus episcoporum, uel translationibus de ciuitate ad ciuitatem: et de Actardo Namnetensi episcopo, qui expulsus a quodam Britonum duce, in uacante Morinensi Ecclesia aliquandiu demoratus, petente clero ac plebe prouincie Turonensis, et conuenientibus episcopis, in eadem metropoli fuit incardinatus. Item cuidam fratri, de homine, qui cum quadam femina concubuit, et postea sororem ipsius in coniugium duxit. Scribit etiam  apologiam pro se, cunctis eam legere uolentibus contra eos qui calumniati sunt illum apud  Ioannem papam, qui synodum habuit Trecas , a quo et benigne idem presul suscipiebatur, quibus et in synodo tunc respondit pro tempore, postmodum uero excusare se litteris non neglexit, asserens se decretales epistolas pontificum Romanorum uenerabiliter suscipere atque tenere, cum calumniarentur inimici, has eum nolle ad auctoritatem recipere. Item de Nicena synodo, et de abiectione, uel restitutione Hincmari Laudunensis episcopi. De hoc quoque quod calumniabantur eum dicere non maioris dignitatis esse papam Romanum, quam existeret ipse. Sed et de Karlomanno, et aliis conuiciis sibi per calumniam illatis, de quibus eum ueritas excusabilem reddidit. Scripsit preterea plura, ad que nos enumeranda sufficere non putamus.



CAPUT XXX. De translatione corporis sancti Remigii a monasterio ipsius, et obitu Hincmari episcopi.


Excrescentibus tandem flagitiis, contra que ueluti murus inexpugnabilis semper obstiterat, gens Nortmannorum per omne Francorum diffunditur regnum . Et quoniam ciuitas hec tunc absque muro habitabatur, accipiens ille quod sibi carius in thesauris habebat, corpus uidelicet beati Remigii, siluestria loca trans fluuium Matronam expetiit, et apud uillam Sparnacum idem sacrum corpus aliquandiu custodiuit. Denique dum ibidem moraretur, apud eamdem uillam diem clausit ultimum, cuius corpus ad monasterium sancti Remigii relatum et post ipsius sancti tumulum in sepulcro, quod ipse  sibi preparauerat, est sepultum. Cuius epitaphium ab eo dictatum habetur huiusmodi.

Nomine non merito, presul Hincmarus, ab antro
   Te, lector, tituli, queso, memento mei.
Quem grege pastorem proprio Dionysius olim
   Remorum populis, ut petiere, dedit.
Quisque humilis magne Remensis regmina plebis
   Rexi pro modulo, hic modo uerme uoror.
Ergo anime requiem nunc, et cum carne resumpta,
    Gaudia plena mihi hec quoque posce simul.
Christe, tui clemens famuli miserere fidelis:
   Sis pia cultori sancta Maria tuo.
Dulcis Remigii sibimet deuotio prosit
   Qua te dilexit pectore, et ore, manu.
quare hic suppetiit supplex sua membra locari,
   Ut bene complacuit, denique sic obiit.
Anno Dominice incarnationis 882; Episcopatus autem sui 32, mense 7 et die quarta.



LIBER QUARTUS.



CAPUT PRIMUM. De episcopatu Fulconis, et que scripta quibusdam Romanis pontificibus direxit.


Premisso uiro Dei ad patres suos apposito, successit in episcopatu Remensi Fulco uir ualde nobilis, et palatinis assuetus officiis: qui fidei sue tenorem Marino pape delegans, pallium ab eo, antecessorum suorum de more, suscepit. Cui etiam litteras misit pro concedendo debito Remensis Ecclesie priuilegio, atque pro commendatione regis Karlomanni, in quibusdam se significat ab eodem papa dudum fuisse cognitum tempore Ioannis pape, quando cum Karolo imperatore idem Fulco fuerat Rome. Item pro quodam monasterio, quod frater ipsius, nomine Rampo, ab eo construi, testamento delegauerat  ex rebus sue proprietatis, quas postea Erminfridus quidam peruaserat, qui uxorem ipsius Ramponis uiduam sibi copulauerat. Pro quo idem papa  Eurardo Senonensi archiepiscopo, in cuius parochia idem constructum fuerat monasterium, litteras direxit. Sed et Ioanni archiepiscopo Rothomagensi, in cuius idem Erminfridus diecesi degebat, precipiens ut eum admoneret ab hac sacrarum rerum peruasione cessare, quod si facere nollet, canonicam subiret ultionem. Adrianum quoque papam  ipsius Marini successorum litteris initio pontificatus eiusdem uisitare studuit, congaudens ipsius honori, et se Romam uelle petere significat, si Deo pacem tribuente, ualuerit. Exemplaria quoque priuilegiorum a Leone  , Benedicto , et Nicolao  pontificibus Romanis Remensi sedi concessorum huic petit recitanda, et ab eo sibi conseruanda, et roboranda, atque augmentanda. De prefato quoque monasterio, cuius res predictus Erminfridus inuaserat, suggerit, ut premissis etiam archiepiscopis Aurardo et Ioanni sue auctoritatis preceptionem dirigat, iubens quid in eum fieri debeat, etc. Item pro commendatione prememorati regis Karlomanni, atque pro defensione Frotharii Bituricensis archiepiscopi, qui ferebatur accusatus apud eumdem papam per quemdam sue dieceseos monachum quod scilicet post sue ciuitatis deiectionem a paganis factam, in alterius sedis inuasionem temere insiluerit. Ostenditque quod ab episcopis ipsius dieceseos, omnique clero et populo eiusdem ciuitatis sit peritus et electus, et quod  predecessori ipsius Marinus, ad eorum petitionem, pium in hoc prebuerit assensum, insuper et pallio eum donauerit, et ipsius in Bituricensi Ecclesia promotionem scriptis roborauerit, etc. Stephano  quoque huius Adriani successori litteras mittens, gratiarum actiones referre curauit, quod eum, et Ecclesiam ipsius litteris apostolatus sui uisitare, et inter uarias mundi pressuras consolari dignatus fuerit, et quia fratris eum et amici uocabulo uoluerit honorare, quod ipse tamen nolit appetere, sed magis seruus et subiectus existere. Significatque se ad ipsum papam uidendum properasse, nisi paganorum uallaretur obsidione: hosque deno tantum milliario a sua ciuitate abesse, ciuitatem quoque Parisiorum ab ipsis tunc obsideri. Hanc infestationem  huic regno ab octo annis iam preteritis inferri, ut nemini extra castella procul liber aditus patere uideretur. Addit denique audisse se de insidiis quorumdam pestilentium, quas ipsi pape moliebantur, et satis egre tulisse, opemque ferre, si licuisset, optare, unum quod quibat agere, precibus uidelicet pro eo insistere. Pro Widone  quoque affine suo, quem idem papa in filium adoptauerat, memorat tam se quam ceteros consanguineos suos, quibus id notificauerat, debitam exhibituros eidem pape reuerentiam. De eo etiam quod illi scripserat, roborare se promptum fore quecunque necessaria Dei Ecclesie significarentur, eius suggestionem se multum per omnem modum effecisse ipsius fidelitati obnoxium, seque cum suffraganeis cepiscopis in cultu debito sancte sedis  Romane perseueraturum, et si quid contrarium sane fidei contra ipsam emerserit, omnimodis, confutare, Deo auxiliante, paratum existere. Sedem uero Remensem notum habeat ab antecessoribus suis  potius Gallicanis omnibus Ecclesiis semper fuisse honoratam, utpote cum primus apostolorum beatus Petrus primum destinauerit huic urbi sanctum Sixtum episcopum, et totius Gallicane regionis dederit ei primatum. Hormisda quoque papa sancto Remigio uices suas in Galliarum partibus commiserit. Hoc ideo se commemorare, ne sedes Remensis suis in diebus sineretur dehonestari: annectens etiam de priuilegiis sibi in cunctis que petiit ab huius predecessoribus Marino, et Adriano concessis. Itemque de iam dictis rebus Ramponis, et earum peruasore, quem premissi pontifices iusserant ab archiepiscopis Senonice ac Rothomagensis  urbis excommunicari: quibus eamdem excommunicationem differentibus, idem persuasor adhuc rapta possidebat. Unde petit ut apostolica ab ipso feriatur sententia, precipiatque hic papa prefatis archiepiscopis, ne ullam in eumdem excommunicando afferant amplius dilationem. De quibusdam preterea rebus Remensis ecclesie, quas quidam abstulerant inuasores, poscit, ut ipse papa suggerat imperatori Karolo  qui iam magnam ex his partem restituerat, ut bonum quod cepit eius precatu perficiat, et de his que egit ipse gratias ei agere dignetur, et cetera. Ad que ille respondens asserit oppido se fuisse letatum, quod eum circa sedis apostolice reuerentiam cognouerit anhelare, hortans ut in hac dilectione semper ardentius accendatur. Memoriam  quoque Widonis ducis gratissime se suscepisse, quem unico loco filii se tenere fatetur. De Nortmannorum infestatione, quam regnum nostrum patiebatur, dolere uti propria; Deumque deprecari pro huius populi defensione per apostolorum principum interuentionem, et ut incolumis hic presul perducatur ad apostolorum limina; quatenus etiam corporeis eum ualeat ulnis amplecti, et conferre de priuilegiis, de quibus sibi scripserat. Ad archiepiscopos etiam, quos petierat litteras se direxisse: necnon ad imperatorem pro Remensis Ecclesie iustitia deprecatorias, et pro collata benignitate grates illi referens  .

Item litteras idem presul ad eumdem papam dirigens, ac de prosperitate ipsius letificari se inter  multas tribulationum, quas a paganis patiebantur angustias, petens, prefati quoque Widonis satagit commendare fauorem. De prenominata, necnon Erminfrido querimoniam repetens, qui admonitus a prememoratis archiepiscopis inobediens exstiterat, flagitat, ut iterum commoneantur ab auctoritate pape archiepiscopi hunc asperius increpare, et si peruasa non reddiderit, ecclesiastico feriatur iudicio. Interrogat preterea, sibique remandari poscit, si rite ualeat episcoporum fieri ordinatio in qualibet sanctorum festiuitate, nisi tantum Dominica die, etc. Ad hec etiam rescribens idem papa, gratias agit pro ipsius erga sedem apostolicam caritate, et sollicitudine, condolens de ipsius afflictione, ac pro ipsius preces se Domino fundere pollicetur alleuatione,  et confortans, monet in Domini confidere consolatione. Item scribit eidem presul, pro quodam Dominico a filiis et cognatis propriis oppresso, uel expulso, hortans ut id diligenter inquirat, et eius inde adiutor existat. Item pro quorumdam susceptione Anglorum. Item eidem cum Aurelino Lugdunensi, Adelgario, Geilone [i, Gerlone], Emmennone, et reliquis per Galliam constitutis, pro querimonia Bituricensis Ecclesie super inuasore Fortharii Burdegalensis episcopi, qui etiam Pictauensem aliquandiu tenuerat sedem, qui postea Bituricensis fuerat ad tempus a Ioanne papa propter infestationem barbaricam tali tenore concessa, ut hac remota necessitate,  id etiam remoueretur, quod necessitas imperarat. Unde precipit hic papa Stephanus prefatis archiepiscopis, ut ad propriam sedem illum remeare compellant. Quod si apostolicis monitis obedire contempserit, nouerint eum sancti Spiritus iudicio perpetuis anathematis uinculis innodatum. Item pro Theutholdo Lingonensi episcopo, significans ad se huius Lingonensis Ecclesie querimoniam peruenisse, quod obeunte Isaac episcopo, inconsulto clero et populo. Egilonem quemdam monachum nuper de seculo uenientem in episcopum Aurelianus Lugdunensis ordinauerit, eisque illata ui, preposuerit nolentibus. Quo diuina uocatione hominem excedente, ne in idipsum incurrerent, concordi uoto clerus, et populus Teutboldum ipsius Ecclesie diaconem eligentes,  ab ipso papa sibimet in episcopum consecrari petierint. Sed ille uniuscuiusque Ecclesie priuilegium inconcussum seruare uolens, id agere distulerit, eumque prefato Aureliano direxerit, scribens ad eum, ut si cleri populique uota in eum concordarent, et sacri canones illi non obuiarent, manus huic imponere nequaquam differret. Quod fieri si ratio prohiberet, et idipsum sibi rescriberet: interim tamen alterum inibi ordinare nullo modo, se inconsulto, presumeret simulque et Olrannum Senogalliensem episcopum a suo latere direxit exsecutorem. Quem deludens Aurelianus ad Lingonensem premiserit urbem, pollicitus se citissime subsecuturum. Quo cum diu exspectaretur, nec ipse aduenerit, nec more sue causam innotescere, uel pape remandare preuiderit  [pro prouiderit]. Quocirca iterato clerus et populus cum decreto omnium roborato, prefatum electum Romam remiserunt, obnixe sibimet illum consecrari petentes. Sed nec tunc id agere acquieuerit, uolens Lugdunensi Ecclesie collatum priuilegium immutilatum consistere; ideoque iam dicto Aureliano iterato rescribens mandauerit, ut quia concordi uoto clerus et populus iam dictum diaconem expetebat, aut ipsum consecraret, aut quid in eo reprehensibile iudicaret, rescribere maturaret. Sed is priori inobedientie contumaciam adiiciens, non solum oblatum consecrare, seu quid in eo reprehensibile iudicaret sibi rescribere contempserit, uerum etiam contra interdicta, et sacrorum canonum statuta quemdam extraneum, et eidem Ecclesie ignotum,  in angulo ordinatum, illis ingerere niti presumpserit. At hi potius laborem subire, quam subiici ignoto eligentes, ad se redierint, implorantes ne pateretur ecclesiastica iura uiolari. »Nos autem, inquit, qui omnium Ecclesiarum in beato Petro apostolorum principe curam suscepimus, scientes inter episcopos non haberi eum, qui neque a clero electus, neque a populo est expetitus, sepe dictum Teuthboldum uenerabilem diaconum, ipsorum lamentabilibus precibus inclinati, Lingonensi Ecclesie episcopum consecrauimus, condigna sententia preuaricatoribus illata, licet et aliis preuaricationibus fuerint impediti. Quapropter tue iniungimus sanctimonie, ut his  nostris apostolicis litteris perceptis, postposita dilatione ad Lingonensem accedas Ecclesiam, et eumdem Teuthboldum a nobis solemniter consecratum episcopum, exinde reuestias, omnibusque archiepiscopis et episcopis innotescas, pro tante contumacie ultione eiusdem Ecclesie specialem sollicitudinem suscepisse, pro tanti laboris maceratione, et oppressionis illate releuatione. Quidquid autem idem uenerabilis episcopus Teuthboldus uobis ex nostra parte retulerit credite, et effectui mancipare nullo modo ambigite: utpote tuam reuerentiam circa nos deuotam consistere credimus.«

Ad hec idem presul Fulco rescribens, gratias agit pro consolatione litterarum ipsius, asserens se paratum fuisse, et esse quecunque sibi ab ipsius pape  celsitudine iniuncta fuerint adimplere; prefatam uero preceptionem de Theuthboldo episcopo explere sine mora uoluisse, sed Odonis regis sui consultu interim intermissum, dum rex idem suos legatos ad eumdem papam dirigeret, ac per eos iussionem ipsius certissime cognosceret. Super his autem que littere ipsius pape prosecute sunt, uelle scilicet se omnibus Ecclesiis sua instituta et priuilegia in confuso ordine intemerata seruare, ualde gauisos uniuersos episcopos, in quorum presentia hec recitari fecerat. Consulit autem eius auctoritatem deposcens, ut sibi rescriptis remandet, si liceat cepiscopis suffraganeis suis, qui in eius diecesi consistunt, ordinationem uel regis, uel alicuius alterius persone sine sua licentia et conniuentia  [ms. c., cohibentia], seu permissione agere, uel aliud aliquid, inconsulto suo metropolitano, aut contra interdicta sui primatis presumere. Priuilegium denique a sede Romana quesitum idem papa huic concessit, scriptumque transmisit presuli super rebus ecclesiasticis huic Remensi Ecclesie collatis, uel conferendis, ut nemo eas inuadere, uel detinere presumeret, et ut post eius decessum nullo modo aliquis hunc episcopatum, uel episcopii res occupare illicite auderet, cum interminatione hec inhibens apostolice sedis censure. Item scribit eidem, pro altercatione que uersabatur inter Herimannum Coloniensem archiepiscopum, et Adelgarium Amburgurensem et Brenemensem [i, Bremensem] episcopum, pro qua  Herimannus eidem pape suam direxerat, et postmodum per semetipsum accesserat, proclamans ab Herimanno Ecclesie sue priuilegia uiolari, ideoque in suam presentiam commonuerat utrumque uenire. Sed quoniam Adelgario ueniente Herimannus defuit, tante liti finem imponere papa distulit, ne quidpiam prepropere iudicare uideretur, unde rediuiua contentio futuris temporibus oriretur. Quocirca iniungit huic presuli nostro, sua ipsius pape uice synodum conuocare apud Wangionem ciuitatem, cum uicinis suffraganeis, limitaneisque episcopis, ad quam Herimannum Agrippine colonie, et Son deroldum Moguntinum cum suis suffraganeis,  necnon et eumdem Adelgarium occurrere iusserat, quatenus quid cuique debeatur diligens examinatio declararet. Monet etiam fraternitatem ipsius domni Fulconis, ne sibi suam specialem presentiam, si omnimodis fieri possit, exhibere cum eis quoquomodo differat; quoniam et hec, et alia que imminebant ecclesiastica negotia cum ipso tractanda, eiusque terminanda consultu prouiderat: de quo scilicet ipsius aduentu satis gratularetur, uolens ad ecclesiastica deliberanda negotia eius habere presentiam. Alioquin monet, ut assertione ueridica per strenuum episcopalis ordinis uirum una cum ipsis abeuntem notificet qualiter se super hoc ueritas habeat. Quibus si ueniendi facultas defuerit, suos cum eo dirigant legatos, qui eorum uicariatione  perfuncti, disceptandi et deliberandi libertatem possideant, ut nullo ulterius tempore, percepta finitiua sententia, de hac re necessarium sit uertere questionem.

Super his quoque successori huius Formoso  domnus Fulco litteras mittens, qualiter hec a prefato Stephano papa sibi sint iniuncta, significauit, et ut sibi auctoritatis sue in his exsequendis scripta dirigeret, expetiit. Unde et iterum scribens, uehementer admirari se dicit, si littere sue ad eius presentiam peruenerint, quid cause fuerit cur hinc responsum huius pape non meruerit recipere. Grates inter hec referens, quod sui memoriam dignatus sit habere, et per abbatissam Bertham uerba sancte consolationis sibi  mandare, eumque se uidere uelle, et collato sermone mutuo uerba conferre. Quam rem fatetur immensum sibi peperisse gaudium, ut magis desideret eius uidere presentiam, adiiciens sibi ab eo tempus quo ad eum ueniat, remandari, locumque, et eius sataget preceptis obtemperare. Preterea postulat, ut priuilegium Ecclesie Remensi sui nominis auctoritate fieri iubeat, sicut etiam predecessores suos fecisse constat: et res huic Ecclesie per suam humilitatem acquisitas perpetua firmitate contra omnes aduersarios muniat. Adnotat etiam, qualiter Eurardus marchio sancti Calixti pape et martyris uenerabile corpus a Romana sede impetrauerit, atque in eius honore monasterium  in predio suo constituerit. Quod predium post eius obitum ad  filium ipsius Rodulfum abbatem hereditario iure deuenerit: qui res ipsas simul cum memorati martyris gleba uite sue diebus absque ulla contradictione tenuerit, et de seculo migraturus easdem res cum monasterio et corpore sacro Remensi sancte Dei Genitricis ecclesie delegauerit, eamdemque rerum suarum heredem instituerit. Tunc uero Hucboldus quidam sororis huius Rodulfi maritus, munus eiusdem abbatis calumniabatur, et ab ecclesie Dei Genitricis iure conabatur auferre. Proinde precatur, ut quid sibi sit in talibus agendum, suis eum sacris instruat litteris, et harum collationem rerum eterna stabilitate corroboret, atque contradicentes digna  excommunicationis ultione percellat. Scrupulum denique sibi dixit ac singultum mouere, quod audierat a quibusdam, sanctam Romanam Ecclesiam turbari, paratumque se totis uiribus pro ipsius honore omnimodis decertare, et eidem pape ueluti domno et magistro in cunctis obsecundare. Subnectit etiam de quibusdam episcopis Galliarum, qui sibi pallium indebite a Romana poscebant sede, metropolitanos suos tali spernentes tenore, asserens quod res eadem, nisi prudenti precauta foret sollicitudine, confusionem non mediocrem generaret Ecclesie, magnumque caritati dispendium ualeret inferre. Unde tam se quam omnem precari dicit Ecclesiam, ne scito alicuius irrationabili petitioni, sine generali assensu et litteris consentiat, ne per hoc ecclesiastice dignitatis  honor uilescere incipiat, si res indebita, que temere affectatur, inconsulte tradatur.



CAPUT II. Que Formosus papa Eulconi, uel Karolo regi atque Odoni scripsit.

Cui rescribens idem papa Formosus, monet eum compati debere Romane Ecclesie, atque imminenti eius subuenire ruine, nec ei suam presentiam denegare: adiungens hereses undique ac schismata pullulare, nec qui ad resistendum occurreret, esse. Dicitque longo retroacto tempore perniciosas hereses Orientem confundere, et Constantinopolitanam Ecclesiam nociua schismata perturbare; simul etiam regionis Africane legatos insistere, responsa petentes pro dudum exorto inter episcopos ipsarum prouinciarum  schismate. Diuersarum quoque partium legationes diuersa responsa petentes instare. Cuius rei gratia generalem synodum  die Kalendarum Martiarum, indictionis undecime se inchoare disposuisse, ad quam eumdem, remota omni dilatione, admonet festinare, ut colloquendo, largius de his ualeant pertractare, et affluentius ad consulta singula respondere. Nortmannice gentis procellas, quibus asserebat se perturbari, plurimum dolere, et ut eos Excelsi dextera reprimat, apostolorum principum suffragiis interuenientibus, implorare. Litteras uero quas significauerat ad eum per quasdam personas primum se direxisse, ad ipsum minime peruenisse. Miserat alias etiam, pro hac eadem synodo celebranda, pridem huic quoque  presuli nostro litteras, quam decreuisse se asserit incipere mediante Maio mense, indictionis decime. In quibus litteris fatetur Italiam tunc semel et secundo horrida bella perpessam, et pene consumptam. Orientalium uero partium se deflere uesanam heresim in Christum Iesum blasphemiam continentem [i, coniicientem]. Mittit ei preterea petitum super quibusdam prestariis priuilegium, commemorans beatum Remigium genti Francorum, Romane sedis auctoritate, cum gratia Dei apostolum constitutum. Bernam quoque uillam, que inique dudum subtracta fuerat, Remensi Ecclesie restitutam. Duodeciacum quoque, sed  et ea que domnus idem Fulco per precarias obtinuerat, Rodemiam uidelicet et Margolium, Lastemnam, et Guigleium, atque uirtudem, necnon abbatiam que dicitur Campellis, Atteias etiam et Maniacum, aliasque res que dudum ablate, tunc reddite fuerant Ecclesie Remensi, restitutas auctoritate confirmat apostolica, ut eas, uel ceteras eiusdem Ecclesie, possessiones nemo presumat auferre, uel inuadere. Sanciens insuper auctoritate beati Petri ut nemo regum, nullus antistitum, nemo quilibet Christianus, decedente Remorum episcopo, ipsum episcopatum, uel res ipsius Ecclesie suis compendiis applicet, neque sub suo dominio teneat, preter ipsius ciuitatis episcopum. Sed et eamdem metropolim non ultra constitutionem canonicam, sine regulis  ecclesiasticis conueniente pastore manere cogat: neque aliter ibidem episcopum, nisi ut sacri canones iubent, constitui faciat. Promulgans etiam ac statuens, ut ea que idem uenerabilis presul Fulco de uillis huius Ecclesie ac facultatibus earum, usibus ecclesiasticorum ornamentorum, uel luminarium, seu sub stipendiis canonicorum, ac monachorum, atque sanctimonialium, seu matriculariorum, et hospitum, uel pauperum constituerat, perpetuo inconuulsa permaneant, hanc autoritatem sui decreti sub anathematis uinculo uiolatoribus innodatis corroborans. Imperatorem quoque Widonem coronatum eodem anno significans, indictione decima. Item ad ipsius domni Fulconis petitionem misit aliud eidem priuilegium, pro monasterio Auennaco, atque  pro eo monasterio, quod Rodulfus abbas in honore sancti Calixti martyris et pape ex hereditario proprietatis sue iure constructum huic Remensi concesserat Ecclesie, tam eadem cenobia quam omnes possessiones liberalitate regali, uel aliorum Christicolarum munificentia Remensi collatas Ecclesie, siue quas idem presul acquisierat, aut deinceps acquisiturus erat, eidem Ecclesie apostolica corroborans et stabiliens potestate. Hic quoque Lantbertum  filium Widonis anno secundo imperii patris ipsius nouum imperatorem factum fuisse designat. Item pro diecesaneis prouincie Remensis episcopis, quod audierat, eorum quosdam huius archiepiscopi sui audientiam contemnere, scribens eidem, ut suos conueniat cepiscopos, ceterorum  quoque quos ipsum uisum fuerit episcoporum collegium conuenire denuntiet, ut de tanto neglectu synodali simul actione perquirant, et quidquid oportuerit canonica atque apostolica muniti auctoritate decernant, subiiciens, ut nemo a tam Deo digno se subtrahat opere, qui apostolice ipsius particeps uoluerit communionis existere. Item pro euectione Karoli [ hic presul recipere noluerit. Et quod Odo ciuitatem Remensem obsederit, innumeras etiam cedes et depredationes exercuerit, et res Ecclesie Remensis suis satellitibus dederit, huius Ecclesie insistens rapinis, donec Karolus  cum ualido exercitus apparatu adueniens eum ab obsessa ciuitate depelleret. Significans etiam quod Robertus homo Arnulfi ex parochia Herimanni Coloniensis episcopi, res huius Ecclesie inuaserit ac diripuerit, donec eum ui ac si canem rabidum ab earum deuastatione repulerit. De quo petit, ut nisi admonitus resipuerit, auctoritatis apostolice sententia feriatur. His se perturbationibus regni obsessum, impossibile fore significans ad eius apostolicam se properare presentiam, dum semper exspectetur bellum, nec aliter posse res regni componi credantur [i, credatur]: sed ipse semper bellum distulerit, non quod inferiores, uel impares fuerint, aut de iniusta causa dubitauerint, sed ne uires regni bellis attrite, paganorum proderentur inuasionibus.  Unde dato placito inter se dextras securitatis inuicem usque ad tempus prefinitum dederint, et cetera. Item pro eodem rege Karolo et imperatore Lantberto  , gratiarum referens actiones, quod notificauerit sibi de ipso Lantberto, patris se curam habere, filiique karissimi loco eum diligere, atque inuiolabilem cum eo concordiam se uelle seruare, asserens, quod non illum tantum diligeret pro consanguinitatis necessitudine, qua illi deuinctus habebatur; uerum multo magis, quia huius pape uenerator et amator existeret. Precatur autem, ut idem Karolus rex cum predicto Lantberto in amicitia iungeretur, et Odoni, uel proceribus regni, pro causa pacis papa rescribat, quo Karolus ad regnum hereditario sibi iure debitum proficiat.  Et quamuis nunc [ms. i, tunc] totum non posset suscipere regnum, saltem partem aliquam honori suo condignam, concorditer et iuste regnum diuidendo, illi conseruent. Subiungens acturum se quod sibi apostolicus idem pontifex preceperat super transgressoribus et sacrorum uiolatoribus Richardo, Manasse, atque Rampone, mox ut cepiscopos suos in unum potuerit congregare. Id tantum papa remandet, quoniam eterno illos anathematis uinculo innodauerat, si liceat eis ad penitentiam conuersis aliquid impendi misericordie, uel eos ad penitentiam suscipi, sed quis modus ipsius esse debeat penitentie. De Rampone uero asseuerat, quia in solum Teutboldum episcopum reus existeret, nichil culpe in Walterum Senonensem  admiserat, ad quem comprehendendum nec presens fuerat, nec adiutorium, uel consensum ad id agendum prebuerat. Item pro Herilando Tarwanensi episcopo, cuius episcopio a Nortmannis depopulato, eum necessitate cogente ad se uenientem, sicut oportebat, susceperat, quemque uisitatorem cuidam uiduate Ecclesie constituerat, ut uisitando sustentationem interim, dum episcopus ibi ordinaretur, ex illa caperet. At quia homines prefate Tarwanensis parochie barbarice uidebantur esse feritatis et lingue, supplicat ut responso pape mereatur certificari, si hunc uiduate debeat preponere plebi, et alterum ei liceret in prememorata ipsius Ecclesia  subrogare, qui acceptior propter parentelam et linguam, in eodem loco posset existere. Idem uero papa rescribens ei, laudibus attollit eumdem congratulans eius dilectioni atque sollicitudini, quam gerebat erga Lantbertum imperatorem, de cuius fidelitate et stabilitate monet eum semper fieri sollicitum, ueluti consanguinitatis propinquum, asserens se cum ipso tantam pacis et dilectionis habere concordiam, ut nequeant aliqua iam ab inuicem prauitate seiungi. Notificat quoque Richardum, Manassem atque Ramponem excommunicatos a se, atque perpetuo ligatos anathemate, pro eo quod tam nefandissima perpetrauerint, ut Teuthboldo [ms., Theobaldo], Lingonensi episcopo, oculos eruerint, Waltarium Senonensem, propria depulsum sede, custodie  mancipauerint, mandans ut secum de his sentiat, et conuocatis omnibus suffraganeis suis episcopis, canonicum super eis quod exercuerat iudicium pari modo determinet. Item scribit eidem archiepiscopo pro Berthario quodam presbytero, quem clerus et plebs Ecclesie Catalaunensis consensu regis Odonis ad episcopatum dicebatur elegisse, succensens quod hunc uocatum canonice noluerit consecrare, sed in transitu defuncti episcopi Ecclesiam ipsam Herilando Tarwanensi episcopo beneficiali more ferebatur contulisse. Postea quemdam Mancionem nonnullis criminibus irretitum in eadem Ecclesia, quasi episcopum ordinauerit, cumque prenominatus Bertharius apostolicam presentiam uellet adire, comprehensus sit a quodam Conrado huius domni Fulconis uassallo,  de Ecclesia tractus, et in exsilium per unum mensem delegatus. Unde et euocans hunc nostrum presulem, mandat expresse, sed fraterne, ut suam denominato tempore non differat ei exhibere presentiam, habens secum prefatum Mancionem, et iam dictum Conradum, cum quibusdam denominatis cepiscopis suis, et cetera.



CAPUT Iu. Que Stephanus papa Fulconi, et que Fulco eidem pape rescripserit.

Stephano  quoque huius Formosi successori scribens idem domnus Fulco, deuotionem quam erga Romanam sedem gerebat conabatur ostendere, et quod limina creberrime cupiuerit apostolorum adire, sed diuersis obstantibus discriminum  causis, hec uota nequiuerit adimplere: ubi significat Odonem et Karolum reges in pacis tandem concordia, se studente, connexos. Cui remittens hic papa litteras suas, a se suscepisse fatetur, ipsius non admittens, imo reprehendens excusationem, eo quod alii homines eamdem sedem adirent, et ipse fateretur fas sibi adeundi non fuisse concessum. Denuntiat ergo synodum se per mensem Septembrem imminentis indictionis quinte decime certissime celebrare statuisse: ad quam censendo uocans hunc archiepiscopum, monet expresse, quatenus omni mora repulsa, omnique excusatione amota, eodem tempore suam specialem presentiam eidem, synodoque omnino exhibere maturet, quod si pretermiserit,  cononicam in eum ferre sententiam minime retractabit. Rescribens autem hic uenerabilis presul eidem, quam semper habuerit deuotionem circa gloriosam principis apostolorum sedem, eiusque sanctos presules, pandere nititur, asserens se tunc uariis oppressionibus aggrauatum, ac diuersis astrictum perturbationibus, presentia corporali eamdem adire sedem non ualuisse; dilectos autem filios huius Ecclesie illuc destinasse, ad itineris sui enarrandas incommoditates uiua uoce. Quemdam quoque consacerdotem suum ad id exsequendum se direxisse. Plura se scribere non presumpsisse, quia senserit in epistola sibi ab ipso directa dura se satis inuectione multatum: et hoc sibi non modicum incussisse miraculum, quod ita tunc prime ipsius  littere grauiter eum perculerint, cum eatenus ab ipa sede nichil aliud nisi mellitum ac dulce, predecessoribus suis sibi scribentibus, uenire consueuerit. Quod peccatis tamen suis imputans, ut de malo suo se merito contristari, sic de correptione ipsius se fatetur letificari: reuoluens fieri potuisse, ceu quodam designat ad se perlatum rumore, ut a quibusdam minus caritate repletis aliter de se audisset, quam ueritas se haberet. Unde petit, ne facile huiuscemodi personis aurem accommodet, donec  rem quam nescit diligentissime inuestiget . Adnectens simpliciter, uti ab ipsis pene cunabulis educatus canonicis fuerit disciplinis, donec a glorioso rege Karolo imperatoris Ludouici filio, in palatinis ac domesticis eius sit assumptus  obsequiis. Sicque in aula palatii perseuerans usque ad tempora Karlomanni regis, Ludouici iunioris filii, nepotis eiusdem Karoli, quando a sanctis prouincie Remensis episcopis, necnon a clero et plebe huius urbis electus sit, et episcopus ordinatus. Ubi qualiter hanc Ecclesiam paganorum infestatione laborantem repererit, et ut pro pace ipsius ad posse desudauerit, legati sui, uel aliorum hec scientium petit explorari narratione. Asseuerans premissa se non arrogantia explicare, sed ut nouerit, coniiciens quia qui sic enutritus, et taliter fuerit ante episcopatum conuersatus, hoc sibi potius onus quam honorem, non elationis instrumentum, sed humilitatis esse seruitium. Subnectit autem, quod si aliqua regno quies concessa fuerit, et ab Odone rege licentiam  impetrare ualuerit, ad ipsius beatitudinis uestigia tandem aliquando properare studebit, dum sibi uie patuerint, que tunc ab Zendeboldo Arnulfi regis filio erant obstructe: qui Ecclesiam quoque Remensem multis affligebat iniuriis, res eiusdem suis impertiens subditis. Cuius tyrannidem apostolica petit auctoritate reprimi, dicens, quia in tam periculoso et necessitudinibus pleno tempore se suam Ecclesiam noxium esset deserere.



CAPUT u Que regibus quibusdam Fulco scripta direxerit.

Totius itaque regni curam agens idem domnus archiepiscopus Fulco, litteras dirigit imperatori  Carolo  , regis Ludouici Transrhenensis filio, pro tutela et defensione regni Francorum, quod in his partibus a Nortmannis multipliciter opprimebatur: asserens illud, auxiliante Deo, hactenus fuisse protectum, quandiu patrui et equiuoci eius, ac filiorum ipsius regebatur dominatione. Tunc uero illis feliciter humana excedentibus, postquam se proceres regni eius imperiali commiserant tuitioni, eos undique secus multi superaggrauent casus. Memoratque ciuitatem Parisiorum, quam caput asserit et introitum regnorum Neustrie atque Burgundie, barbarica cingi obsidione, citoque capiendam, nisi Dei subuentum fuerit clementia. Que si capta fuerit, totius dispendium regni se perpessuros; tamque periculose hec iam mala grassari, ut a predicta urbe Remos  usque nichil tutum remanserit: nulla nisi peruersorum Christianorum barbarisque consentientium secura sit habitatio, quorum multi, Christianam deserentes religionem, paganorum se societati coniunxerant, ac tuitioni subdiderant. Scripsit et ad eumdem imperatorem pro percipiendo a sede Romana pallio, roborandisque datis olim a Romanis pontificibus Ecclesie Remensi priuilegiis.

Arnulfo regi Transrhenensi litteras mittens, pro causa regis Karoli, quem paruulum adhuc unxerat in regem, reddit causas eius prouectionis, eo quod audierat motum fuisse animum ipsius Arnulfi contra se pro hac perpetratione: commemorans quod decedente Karolo imperatore, huius Arnulfi auunculo, in ipsius Arnulfi seruitium fuerit profectus, cupiens  eius suscipere dominium et gubernationem; sed ipse rex eum sine ullo consilio uel consolatione dimiserit. Unde cum nec in eo sibi spes ulla remansisset, coactus sit eius hominis, uidelicet Odonis, dominatum suscipere, qui ab stirpe regia existens alienus, regali tyrannice abusus fuerit potestate, cuius et inuitus hactenus dominium sustinuerit. Et quoniam huius Arnulfi dominatum desiderauerit, idcirco in ipsius seruitium profectus fuerit. At postquam nullum consilium in ipso reperire ualuit, hoc solum quod restabat egerit, eligens eum regem habere, quem solum post ipsum de regia ipsius habebant progenie, et cuius predecessores ac fratres exstiterant reges. De hoc etiam, quod idem rex in culpa trahebat, quare non id ante fecissent, reddit rationem, quod quando  Karolus imperator decessit, et idem Arnulfus regimen huius regni suscipere noluit, hic Karolus adhuc admodum corpore simul et scientia paruulus existebat, nec regni gubernaculis idoneus erat, et instante immanissima Nortmannorum persecutione, periculosum erat tunc eum eligere. Ut uero ad eam uiderunt perductum etatem, in qua salubre sibi consilium dantibus assensum prebere nouerat, susceperunt eum secundum Dei honorem, ut regno consuleret, uolentes eum ita instituere, quatenus huic regno, et ipsi Arnulfo proficuus ualeret existere. De eo quoque quod sine ipsius Arnulfi consilio presumpserint hoc agere, morem Francorum gentis  asserit secutos se fuisse; quoniam mos semper fuerit, ut rege decedente alium de regia stirpe, uel successione, sine respectu uel interrogatione cuiusquam maioris, aut potentioris regis eligerent. Hoc more hunc regem factum ipsius fidelitati et consilio committere uoluerint, ut ipsius adiutorio et consilio uteretur in omnibus, et eius subderetur tam rex, quam uniuersum regnum preceptis et ordinationibus. Preterea quod audierat huic regi suggestum, quia contra fidelitatem ipsius, et propter priuatum hoc egerit commodum, infert quod Aschericus ipse, qui hec iactitasse uidebatur, antequam de re huiuscemodi aliquid idem archiepiscopus agere conaretur, uenerit ad se, presentibus Heriberto et Ecfrido [ms., Exfrido, Erfrido] comitibus, et consilium,  simulque auxilium quesierit, quid agere deberet de iussionibus Odonis, qui res importabiles ei precipiebat. Ex parte quoque filiorum Godfridi consilium petierit de malo, quod eis Odo facere conabatur, rogaueruntque ut tale caput communi consilio statueretur, per quod securi possent esse subditi, intendentes uel in Widonem, uel in hunc regie prosapie Karolum, et simul considerantes qui adfuerant, ad quem melius attendere deberent, uisum illis est, propterea acquirendam regni utilitatem, et ipsius Arnulfi cauendam contrarietatem, propterque rectum, congruumque regii generis principatum, ut ad hunc Karolum se conuerterent, credentes quod Arnulfus hoc de propinquo suo gratum haberet, ipsique et regno presidium ferret. Quod autem iactitatum  audierat, causa Widonis hoc eum fecisse, ut hac arte illum subintroduceret in regnum, et dimisso puero Karolo, se uerteret ad Widonem: asserit liuore inuidie, contra se scienter hec falso fuisse iactata, aut etiam quod qualis erat ipse qui talia diffamabat, talem eumdem posse fieri sentiebat; ipse uero nec se talem fore, nec talibus ortum natalibus recognoscebat. Predecessores quoque ipsius regis nequaquam talia ingenia in progenitoribus suis experti fuerant, quos in omni fidelitate ac regni utilitate probatos habuerint; ideoque illos honorifice sublimauerint. Quapropter erubescendum eidem regi fuisset, ut hoc de se crederet, uel infamia se tali notaret. Denique quod audierat ipsi Arnulfo dictum fuisse, quod hic Karolus filius Ludouici  non fuerit, asseuerat neminem se posse credere fore, qui eum si uiderit, et parentum ipsius effigiem cognouerit, non recognoscat illum de regia processisse progenie: quedam quoque patris sui Ludouici signa gestare, quibus agnoscatur filius ipsius fuisse. Poscit ergo Arnulfi regiam maiestatem, ut hec uera [i, uerba] dignanter accipiat, nullusque animum ipsius contra hunc regem innocentem, propinquum suum commouere ualeat. Sed utrum hec que asserit ita se habeant, in sua presentia, fideliumque suorum examinari faciat, et ad debitum finem perducat, cogitans qualiter antecessores sui regni statum gubernauerint, et quomodo regalis  culminis successio semper hucusque uiguerit. Tunc uero ille tantum princeps, et hic paruus propinquus eius Karolus, de tota regali stirpe remanserint; perpendatque quid contingere possit, si eum debitus cunctis casus repoposcerit, cum tot iam de aliena stirpe reges existant, et adhuc sint plures, qui sibi regium nomen affectent, quis post ipsius decessum adiuuabit eius filium, ut ad debitam sibi regni conscendat hereditatem, si contigerit hunc sibi propinquum cadere Karolum. Adnectit etiam, quod in omnibus pene gentibus notum fuerit, gentem Francorum reges ex successione habere consueuisse, proferens super hoc testimonium beati Gregorii pape . Subiicit etiam ex libris Teutonicis de rege quodam Hermenrico nomine, qui omnem progeniem  suam morti destinauerit impiis consiliis cuiusdam consiliarii sui, supplicatque ne sceleratis hic rex acquiescat consiliis , sed misereatur gentis huius, et regio generi subueniat decidenti, satagens ut in diebus suis dignitas successionis sue roboretur, et hi qui ex alieno genere reges exstabant, uel existere cupiebant, non preualerent contra eos, quibus ex genere honor regius debebatur. Asseritque se misisse Aledrannum [ms. Papir., Alerannum] ad eumdem Arnulfum, suggerendo ut quoscunque sibi placeret, ex his qui Karolum regem constituerant, in suum pergere seruitium preciperet, qui coram sublimitate ipsius hec ita esse rationabiliter ostenderent. Flagitans etiam orat, ut hec premissa benigno rex tractet animo, et hanc  sciat ipsius esse deuotionem, uel intentionem erga ipsius fidelitatem, ut hic Karolus ad ipsius consilium in omnibus, que acturus est, respiciat, et ipsius pietate tutus consistat, et ut nemo huius regis animum ab auxilio istius regni, uel eiusdem Karoli deflectere ualeat. Item ad eumdem regem, significans ei de fidelitate et deuotione, quam erga ipsum habebat, et quia in eius seruitium ad ipsius iussionem properare desiderabat. Promissionem quoque, quam rex suus Karolus eidem Arnulfo, qui regnum sibi contradiderat, promisisset, manere inconuulsam, tam in ipso rege, quam in subditis sibi. Et quia proponeret idem Karolus Odonem inimicum sibi regem, et insidias sibi magnopere parantem armis aggredi. WIDONEM imperatorem legatione suarum  uisitans litterarum, admodum sede ipsius gaudere fatetur gloria et exaltatione; mirari uero atque turbari, quia nullis nuntiis iam longo tempore transacto sibi aliquid de statu et prosperitate sua notificauerit. Exorat autem, ut regi suo Karolo suffragium impendat, et talis erga ipsum existat, qualem eum erga propinquum existere decet, et ut celerius illum scire faciat, qualem uoluntatem circa ipsum habeat. De Arnulfo quoque rege significat, quod non uelit eidem Widoni pacem seruare. Karolum denique sedi apostolice suam epistolam dirigere, orationibus se commendando pape, atque ipsius petens roborari benedictione, et ut idem papa huius  Widonis eum coniungat amicitie. Poscit etiam, ut eidem regi de amicitia sua per suum missum, aut per sua scripta Wido remandet. Sed et suis, uel Ecclesie sibi commisse compatiatur iniuriis, quas fidelitatis ipsius causa tolerabat. Notificat etiam abbatiam sancti Martini a rege sibi concessam [ms., commissam], rogans ut res eius, que in regno ipsius erant, in sua tutela Wido recipiat.

Odoni regi litteras dirigens, rogat pro concedenda Ecclesie Laudunensi post decessum Didonis episcopi, electione libera, ostendens non oportere uiolenter eos ad eum, quem nolint, suscipiendum compelli. Precatur etiam, ut eamdem Ecclesiam absque inquietudine degere iubeat, neque res ipsius a peruasoribus depredari sinat, ne particeps diripientium  fiat, si talia fieri permittat. Karolo regi suo scribens, indignatur ualde sibi perlatum, quod prauis quorumdam consiliis uellet idem rex se sociare Nortmannis, ut illorum auxilio ad regni decus obtinendum iuuari posset. »Quis enim, inquit, qui uobis sicut oportet fidelis est, non expauescat, uos inimicorum Dei amicitiam uelle, et in cladem ac ruinam nominis Christiani pagana arma, et federa detestanda suscipere? Nihil enim distat, utrum quis se paganis societ, an abnegato Deo idola adoret. Nam si  mores bonos colloquia praua corrumpunt , quanto magis corrumpitur castitas anime Christiane ethnicorum consiliis et societate? Neque enim poterit non imitari quod assidue uiderit, quin potius assuescet paulatim, et  quasi uinculo male consuetudinis trahetur ad facinus. Certe progenitores uestri reges, deposito gentilitio errore, diuino cultui se sublimiter subdiderunt, et a Deo semper auxilium expetiuerunt, propter que et feliciter regnauerunt, et regni hereditatem ad suos posteros transmiserunt. uos econtra nunc Deum relinquitis. Dicam certe, licet nolens, quia Deum relinquitis, cum uos eius hostibus sociatis. Unde et merito prophetica illa uox ad uos dirigitur, que quondam ad regem  Isrel similia facientem directa est: Impio prebes auxilium, et his qui oderunt Deum amicitia iungeris . Et certe cum deberetis multis preteritis terminum ponere, et rapinis et depredationibus pauperum renuntiare, ac pro his omnibus penitentiam agere, nunc ad  maiorem iram Dei prouocandam, his qui Deum ignorant, et in sua feritate confidunt, uos coniungitis. Credite mihi, quia nunquam sic agendo ad regnum peruenietis, imo uelociter disperdet uos Deus, quem irritatis. Hactenus quidem de uobis meliora sperabam: nunc uideo uos cum omnibus consanguineis [ms. i. Papir., consentaneis] uestris periturum, si tamen hoc uere uultis agere, et talibus consiliis acquiescere. Reuera qui tale uobis dant consilium, non fideles, sed per omnia infideles esse comprobantur, quos si audire uolueritis, terrenum simul et celeste regnum amittetis. Deprecor itaque uos per Deum, ut tale deseratis consilium, neque  uelitis uos in eternum precipitare interitum, et mihi ceterisque, qui secundum Deum uobis fideles sunt, eterni doloris afferre dispendium. Melius enim fuerat uos non nasci, quam diaboli patrocinio uelle regnare, et illos iuuare, quos deberetis per omnia impugnare. Sciatis enim, quia si hoc feceritis, et talibus consiliis acquieueritis, nunquam me fidelem habebitis, sed et quoscunque potuero a uestra fidelitate reuocabo, et cum omnibus cepiscopis meis uos et omnes uestros excommunicans, eterno anathemate condemnabo. Pro fidelitate quam uobis seruo, hec gemebundus scribo, quoniam cupio uos secundum Deum et seculum semper esse honoratum, et non Satane, sed Christi adiutorio, ad debitum uobis conscendere regni fastigium. Regnum  enim quod Deus dat, firmum habet fundamentum; quod uero per iniustitiam et rapinas acquiritur caducum est, et cito decidiuum, nec poteris diu permanere.«

Lamberto imperatori congratulationis apices dirigens, notificat quid sibi de ipso domnus papa Formosus suis litteris intimauerit: quod scilicet eumdem imperatorem multum dirigeret, et in omnibus ei consulere, loco karissimi filii, atque indissociabilem uellet ad eum seruare concordiam. Hortatur ergo hunc principem, et admonendo flagitat, ut tante benignitati eiusdem pape gratus existat, illum ut patrem piissimum diligat, omnemque illi fidelitatem, et obedientiam seruet, eiusque monitis, ut uerus filius, obtemperet, et sedem Romanam digna  ueneratione honoret. »Ita enim uestrum, inquit, perenni soliditate stabilietur imperium, et contra omnes inimicos, et hostes uestros diuinum uobis auxilium suffragabitur, fietque ut omnibus aduersariis, diuino adiutorio, semper superior et fortior sitis. Recordamini, queso, auunculi uestri et equiuoci Lamberti illustrissimi, qualis erga sanctam Romanam sedem fuerit, qualemque exitum consecutus sit, et caute ne in idem exemplum deueniatis, si aliquid simile agere uolueritis. Domnum etiam apostolicum deprecamini, ut eum dignetur absoluere, et pro illo apud Deum interuenire. Pro me quoque attentius postulo, ut eius mihi beneuolentiam concilietis, quatenus tam de me, quam etiam de sede Remensi mercedem dignetur habere, et sua illi priuilegia  inuiolabiliter custodire, sicut omnes sancti predecessores ipsius semper fecisse noscuntur: et si aliquis unquam [i, nequaquam] aures clementie ipsius inquietare, et de nobis sinistri aliquid dicere presumpserit, non prius obloquentibus credere, donec per me, aut certe per suum, uel meum missum, quod uerum sit, possit agnoscere. De cetero cognoscat imperialis dignitas uestra, Ramponem propinquum uestrum, et meum, ab eodem domno apostolico excommunicatum, sicut ex eius litteris agnouimus. Pro quo obsecro mansuetudinem [ms., magnitudinem] uestram, ut eum deprecemini, quatenus illi locum penitendi, et quod admisit emendandi non  deneget, nec eum perpetuo anathemate innodatum irrecuperabiliter perire sinat; sed quam illi placet, penitentiam et satisfactionis mensuram illi iniungat. Nobis etiam et uniuersis Italie, uel Gallie episcopis, quibus de eius damnatione scripsit, uicissim de sua misericordia quid illum agere, et qualiter esse conueniat, rescribi iubeat.«

Albrado regi Transmarino amicabiles litteras mittens, grates refert, quia tam bonum uirum et deuotum ecclesiasticisque regulis congruentem destinauerit episcopum in ciuitate Cantaburg nomine. Audierat enim, quod peruersissimam [ms., peruertissimam] sectam paganicis erroribus exortam, et in illa gente tunc usque relictam, uerbi mucrone satageret amputare. Que secta suggerere uidebatur:  episcopis et presbyteris subintroductas habere mulieres; ad propinquas quoque generis sui, quisque uellet, accedere insuper et sacratas Deo feminas incestare, et uxorem habens concubinam simul habere. Que omnia, quam sane fidei sint aduersa documentis manifestat euidentissimis, ex sanctorum Patrum probatis [ms. i, prolatis] auctoritatibus. Richildim reginam, uel imperatricem litteris commonens atque redarguens, dolore multo se fatetur esse correptum, pro fama non bona, que ad ipsum de uita, uel actibus eiusdem regine peruenerat: quod scilicet esset diabolus, ubi fuisset illa, magis quam Deus, cum forent circa illam que contra salutem militant anime, id est, ire, rixe, dissensiones, incendia, homicidia luxurie, rapine quoque pauperum,  peruasiones ecclesiarum. De quibus omnibus debita sollicitudine et pastorali diligentia commoneat eam, ut transferat se de tantis malis ad fructum eterne salutis: proponens ei quadriuium, uel quadrigam uirtutum, quam assumens et ascendere nitens, apprehendat ea que sunt sapientie, atque sanctimonie, ac felicitatis eterne. uelamen quoque Christi, quod assumpserat uiduitatis, incorruptum seruare studeret, ut illud inuiolatum Deo representare posset, nec properare uelit ad inferos, ut inueniat inestimabile malum multarum, quas ei propalare nititur, miseriarum. Perpendat, si est amica Dei, uel soror. Quod si non est sine intermissione det operam , ut esse possit, etsi non candore uirginitatis, studio tamen continentie salutaris,  recte credendo, Deum ac proximum diligendo, pietatis opera faciendo, sobrie et iuste et pie uiuendo ; attendat ut uitam corrigat donec hodie cognominatur, ne incidat in laqueum confusionis eterne, dum non recogitat quam uelociter presens hodie transeat. Parcat anime sue, et attendat ut Deo proxima fiat, et habeatur columba per simplicitatem [ms., habeat columbe simplicitatem] et innocentiam, ut audire mereatur a Christo cum exierit e corpore. Hiems transiit, et recessit, columba mea ueni, mecumque requiesce , sedens in dextera Patris mei. Multumque, se ideo loqui asserit, quod de ipsius salute plurimum sollicitus sit, optans  ut uere fiat regina, ornando uirtutibus uiduitatem suam, pre oculis habens diem mortis, uel resurrectionis sue, audiatque Apostolum dicentem: Euigilate iusti, et nolite peccare . Det tandem Deo suo gloriam, et operetur salutem propriam, diuertat a malo, et faciat bonum . Oratque exoptans ut correptio sua et emendatio necessaria salubrisque compunctio tangat cor eius, ut tandem aliquando resipiscat diaboli laqueis; gratia quoque Dei resuscitet eam de sepulcris uitiorum , et cetera. Febricitantem quoque in malis, faciat eam firmam et stabilem Deus, fixamque in bonis, ut hic et in eterna uita possit gaudere cum sanctis. Quod si consilium nostrum, inquit, audieritis, tales uobis erimus, quales esse debemus, in  omni fidelitate et reuerentia atque debito seruitio, et quod his omnibus maius est, erit uobis Deus propitius, sicut optamus, et oramus. Alioquin uolumus, ut sciatis reuera quod pro uobis nolumus incurrere offensionem Dei, sed secundum ministerium nostrum, faciemus de uobis, quod canonica nobis iubet auctoritas. Quod quam inuitus faciemus, Deus testis est, non enim pos umus discedere ab Apostolo, qui dicit: Quandiu Apostolus sum gentium, ministerium meum honorificabo ; et: Dei adiutores sumus ; et: Deus est, qui operatur in nobis ; et: An experimentum queritis eius, qui in me loquitur Christus?  Unde precor Deum in conscientia mea, ut adhereant cordi uestro uerba mea, et ipse qui per me loquitur, hec in auribus  uestris per seipsum loquatur in corde uestro. Deus omnipotens ad uota nostra manum suam de alto, et liberet uos de cenulento huius seculi profundo.



CAPUT uI. Que diuersis scripserit episcopis.

Diuersis etiam presulibus diuersa reperitur direxisse scripta, pio sale respersa, et diuinis auctoritatibus referta. Flothero archiepiscopo pro rebus Remensis Ecclesie in sua coniacentibus diecesi, que ab inuasoribus non modicum patiebantur dispendium: monens et rogans, ut memor ministerii sibi a Deo collati, et apostolicorum preceptorum, quorum plura subiungit exempla, his persuasoribus auctoritate canonica interdicat, ne de rebus huius Ecclesie  amplius presumere audeant, sicut [rectius si] offensam domini, sanctorumque ipsius incurrere nolint. Rostagno Arelatensium presuli, grates referens, quod eum de rebus Ecclesie Remensis sollicitum esse compererat, quas sub ipsius prouidentia, et tutela constituerat; sed audiebat eas a quibusdam prauis inuasoribus infestari, uel usurpari. Unde hortatur, ut eosdem peruasores, nisi resipiscant, districta percellat excommunicatione, si non iudicet rem huiusmodi ad apostolicam sedem deferri. Herimanno Agrippinensium archiepiscopo significans se desiderare cum ipso, ceterisque dieceseos ipsius episcopis loqui, et de necessariis Ecclesiarum causis, ut ab eodem sibi suggestum fuerat, pertractare:  id tamen insurgentibus Nortmanni e persecutionis turbinibus impediri. Ut autem opportunitas se temporis aperuerit, maturata facilitate adimplere conari. Intimat preterea res quasdam Remensi Ecclesie in ipsius parochia peruerso iure a quibusdam peruasoribus possideri. Qua de causa expetierat Arnulfum regem apud Warmaciam, ut ipse Willeberto presuli huius predecessori preciperet, quatenus ipse super hoc negotio, secundum edicta canonum ageret. A quo scilicet rege, idem etiam Herimannus super hoc ipso legatus, ad premissum episcopum fuerat destinatus. Sed quia idem Willebertus preceptum regis in hoc adimplere non potuit, hunc monens rogat, ut eosdem peruasores, uel qui res ipsas inquietare conantur, animaduersione canonica feriat, nisi a  cepta presumptione resipiscant. Decretum quoque Symmachi pape eidem Herimanno dirigit, ubi quid de talibus sit agendum manifestissima possit assertione cognoscere. Item eidem, pro quibusdam rebus huius Ecclesie super Rhenum sitis, in loco qui dicitur Bothert [i, Bobert], quas Maingaudio [i, Magnigaudo] commendauerat: quo defuncto, petit ut idem presul Herimannus eas tutandas suscipiat. Quemdam etiam Wibertum, qui res alias Remensis Ecclesie tenere uidebatur, admoneat, ut eas cum amicitia sibi restituat. De rebus quoque cuiusdam abbatie sibi a rege concesse, que in partibus ipsius Herimanni coniacebant, rogat ut eas ab extraneorum peruasione defendat, et cetera. Waltero Senonensis Ecclesie archiepiscopo, pro causa Hildegardis  abbatisse, de qua placita quedam constituerat, sed ad nullum idem Walterus, partim occupatione, partim infirmitate pressus, attenderat. Unde prescribit eidem, que res ipsa finem legitimum sit habitura; precansque monet ut nullatenus omittat, quin ad id placitum ueniat. Si uero non uenerit, ipse tamen, salua caritate, quod agendum est, auctore Deo, inde perficere conabitur: et quod hactenus id distulerat, non quasi auctoritatem, aut priuilegium hoc agendi non haberet, egerat; sed potius causa dilectionis ipsius, quam per omnia inuiolatam seruare cupiebat. Petit etiam ut prefatam abbatissam idem Walterus, utpote diecesaneam suam, premoneri faciat, quo ne uelut ignaram, se a conuentu ipsius subtrahere, sed potius die prenominata  presentem studeat exhibere. Item consolatorias eidem dirigens super ipsius egrotatione litteras, et de absolutione, quam sibi petierat idem Walterus, tam ab eo, quam a fratribus ipsius fieri simulque de ipsorum prouidendo ab eodem domno Fulcone, quando fieri posset, colloquio. Pleonico archiepiscopo Transmarino, congratulans bonis eius studiis, quibus eum laborare compererat, pro abscindendis et exstirpandis incestuosis luxurie fomentis, supra in his litteris, que Albrado regi scripserat, commemoratis , que in ea gente uidebantur inoluisse; sacris eum instruens et armans auctoritatibus censure canonice [for., Scripture], particeps nimirum piis ipsius laboribus cupiens  existere. Ioanni cuidam Romano presuli, commemorans affectionem dilectionis, quam habebat erga eum, ita ut diceret, nullum se inuenisse recordari, cum quo sic concorditer mutuo coniungeretur caritatis affectu: rememorans magna se quondam beneuolentia susceptum ab eo fuisse, liberalissimaque humanitate tractatum, magnisque beneficiorum impendiis accumulatum. Asseritque se quantocius, pace reddita, dignis seruitiis ostensurum, tam erga eum, quam erga domnum papam Stephanum gratam animi deuotionem, precaturque ut eum suo fauore tueatur apud ipsius excellentiam pape, et in quibuscunque necessarium uiderit, ei sicut optime in ipso confidit, assistat. Dodiloni Cameracensium presuli, pro placitis sibi ab eo datis, ad que minime  attenderat: monens et rogans, ut satagat uenire ad proximum placitum ubicunque rex Odo fuerit cum episcopis, quoniam rem de qua tunc agebatur de Hildegarde et Hirmingarde terminare deberent. Accusatores quoque ipsius Hirmingardis, eosque qui presbyterum luminibus priuari, ac suspendi iusserunt, cum omnibus qui eidem nefande iussioni paruerunt, uel fautores huius sceleris exstiterunt, commoneri faciat, et canonice conuocari, ut huic conuentui se studeant presentare. Item pro eadem causa, gratias referens quia deuote ipsius commonitionem susceperit, et ad constitutam diem paratissimus occurrerit. Illud uero succensere uidetur, cur cum de negotiis ecclesiasticis ageretur, causa, non per clericum, sed per laicalis ordinis hominem  sibi mandare uoluisset. Ipse uero domnus Fulco, partim senioris seruitio detentus, partim corporee incommoditatis molestia prepeditus, iuxta condictum uenire nequiuerat. Admonet etiam, eum meminisse debere, qualis ipse erga eum quondam exstiterit, qualiter sine rege, sine ullo ipsius parti consulente modis omnibus institerit, ut ad hunc episcopalem perueniret honorem, cum adhuc sibi perfecte notus non esset. Ita tamen pro eo egerit, ueluti pro fratre carissimo, quia crediderat et credebat in eo simplicem prudentiam, fidem non fictam, et firmam et inde mutabilem stabilitatem: sperauerat etiam in omnibus sibi cooperatorem et adiutorem fore. Per illam ergo sinceram dilectionem, quam in ipso credebat, eum se dicit monere:  mandans ut posthabita omni dilatione, uel occupatione, ad condictum conuentum episcoporum presens adesse studeat, nulla causa excepta, nisi tantum infirmitate corporea. Personas etiam premissas, quas per alteram significauerat epistolam, commoneri canonice faciat, ut preparate ad solemnem cetum episcoporum pie prefixa se satagant presentare. Item cum ceteris cepiscopis, Didone scilicet Laudunensi, Hetilone Nouiomensi, Riculfo Suessorum, Herinando   Marinensi scribens: huic presuli Dodiloni significat, hos premissos in urbem Remensem conuenisse presules, ad tractandum de peruasione Balduini , de quo scripserat eidem  Dodillo [i, Doddoni], admonere illum, ut resipisceret a prauo temeritatis sue fastu. Sed quoniam idem presul rescripserat, occurrere eisdem presulibus se nequiuisse, quia suum iter Nortmannorum preripuit gladius, ceu de communi compatitur exitio. Ceterum quod petierat de Balduino, in hoc acquiescit ei, ut admonendo, exhortando, et increpando, sedulo eum corripiat, ut a sua corrigatur prauitate, diuinas ei proponens sanctorum sententias Patrum: litteras etiam eidem Balduino ab ipsorum episcoporum parte dirigi significat. De quibus hortatur, ut si fuerit presens, ei recitentur; si absens fuerit, per suum archidiaconum ipsi transmittat, qui etiam illas eum intelligere faciat. Quod si et eum ille nequiuerit adire, litteras ipsas publice coram se  legi faciat in loco ubi Balduinus religionem peruasit, et deinceps, nisi resipuerit, non ei uel monachus, uel quilibet rite Christianus adiungatur, si non anathematis uinculo implicari uoluerit. Si Hetilo quoque ad ciuitatem Atrabatensem uenerit, Dodilo illi occurrat, ut de hac re quod agendum est, canonice peragere possint, et quidquid inde fecerint, litteris sibi significet. Hetiloni presuli litteris mandat, ut proficiscatur cum fidelibus regis ad Attrabatem, agens pro posse quod in alio scripto agendum sibi repererit significatum. Item pro his que a Dodilone Cameracensi patiebatur episcopo, asserens quomodo pro benefactis, ab eo sibi contumeliosa retribuantur: adsciscensque hunc sibi testem, qualiter eumdem Dodilonem paterno, simplicique benignitatis affectu  ad potiora prouexerit. Sed et quomodo Rodulfus uir deuotus abbatiam quamdam in huius Hetilonis parochia sitam Remensi delegauerit Ecclesie committens simul eidem corpus beati Calixti pape et martyris, quod impetratum a Romana detulerat urbe. Intimat ergo qualiter precatus sit amicabiliter prefatum Dodilonem, ad Atrabatense castellum uenire, et inde pignora prefati martyris honorifice leuare, atque usque ad cenobium sancti Quintini deducere. Hunc etiam Hetilonem expetierat, ut ad ipsum cenobium occurreret, et tandiu cum sacro comitaretur corpore, donec ipse domus Fulco ueniret, et illud decenter excipere, et usque ad hanc Remensem ualeret urbem deducere: ubi tandiu seruaretur, quousque, pace  reddita, loco proprio ipsius Hetilonis parochia sito restitui posset. At Dodilo cum debuisset agere quod petebatur, e contra, filiationis ac fraternitatis posthabita reuerentia, in medio occurrens uie, et de manibus gestantium sanctum pignus abripiens, apud se reposuit, dicens: Non illud cuiquam se redditurum, nisi eidem Hetiloni, in cuius dignoscebatur fuisse parochia depositum: et hoc ipsum noue fraudis argumento gessisse, quo ualeret prefatum corpus sacrum cuidam Hucholdo [ms., Bucholdo] comiti tradere. Quocirca petit hunc Hetilonem, ut missum suum ad eum dirigat, et paterno ac fraterno amore ipsum redarguens, corrigat, et in memoriam ei reuocet, quomodo religionis solius et fidei, quam in eo forte credebat, intuitu, illum absque regis aut principis  alicuius exspectatione in sede pontificali locauerit, moneatque ut a cepta temeritate pedem reuocet, ne aliquid hunc eumdem archiepiscopum contra se, quod idem nolit, agere compellat. Hunc quoque precatur Hetilonem obnixe, ne illi assensum in re tali prebeat, sed iuste parti in omnibus faueat, et thesaurum celestem, Remensi ecclesie a prememorato uiro traditum, urbi ac basilice ipsius restitui non solum consentiat, sed etiam totis uiribus adiuuet. Didoni Laudunensi episcopo, pro reconciliatione anime cuiusdam ualcheri, qui reus maiestatis inuentus, supplicium mortis incurrit. De quo audierat, quod in articulo mortis penitentiam per confessionem et sacre communionis uiaticum ab ipso expetierat, nec impetrare ualuerat. Insuper et sepulture  benificium fuerat ei denegatum, et orari pro eo prohibitum. Succenset ergo eumdem presulem, horrens cur sic uoluerit agere, cum sciret optime quod auctoritas sacra de non neganda in ultimis statuerit penitentia; adhibetque nonnulla sanctorum Patrum super hac re testimonia, monens ut considerato communi periculo, imitetur communis Domini pietatem, et huic peccatori remedium penitentie in ultimis deprecato impendat misericordiam, ut et orari pro eo faciat, et per seipsum reconciliationem, animeque commendationem more Christiano persoluat; eumque de loco peruio in quo non sepultus, sed proiectus erat, ad cemeterium fidelium transferat. Item pro hac eadem causa, postulans et adhibens exemplum beati Gregorii   de quodam monacho, quem iusserat nec sepulture communi tradi, nec orationibus adiuuari, post legitimum [ms. c., longum] spatium reconciliationem eidem precepit impendi: adsciscens etiam illud euangelicum: quia Filius hominis uenit querere, et saluum facere quod perierat . Sed et Niceni concilii  testimonium, quo generaliter cuilibet in exitu posito, et poscenti gratiam communionis tribui precipitur.

Petro cuidam Romano scribit episcopo, pro his de quibus Formosum papam consuluerat super Herinando Morinensi episcopo, quem Catalaunice preficere decernebat uiduate Ecclesie, petitque ut suggerat pape pro hoc suo consultu, quatenus optatum  super eo citius adipisci mereatur responsum: commemorans quod gestum reminiscatur super Actardo Namnetice urbis episcopo, quod eum Nicolaus papa Morinensi Ecclesie postea censuerit preficiendum, ac demum in archiepiscopatu sedis Turonice decreuerit incardinandum. Precatur etiam ut idoneam super hoc exquirat auctoritatem, repertamque sibi destinet exsequendam. Honorato Beluacensium presuli scribit, asserit se mirari uehementissime, quomodo id potuerit contingere, ut animus ipsius tam contrarius et aduersus sibi existeret, cum sciret qualis erga eum fuerit, et qualiter eum loco fratris ac filii semper habuerit, qualique affectu, ut ad eumdem honorem perueniret, decertauerit. Nec tamen ideo desperare debeat, sed quantocius ad pacem et concordiam  cordiam secum tenendam redeat. Monet igitur eum tanquam filium carissimum, redire ad semetipsum, et cogitare cuius sit ordinis, cuiusque professionis, perpendatque quod in nullo ab ipso lesus existat, et si possibile sit, ad se ueniat, quatenus de his collato sermone melius conferant. Si uero id fieri nequit, quemdam familiarem sibi dirigat, per quem que fert animus eidem remandare ualeat. Notificat etiam se audisse quedam de ipso, que non facile credere potuerit, scilicet quod rapinis insisteret, alienas possessiones inuaderet, et pecunias diriperet: nominatimque designat Rotbertum quemdam apud se fuisse conquestum, quod uniuersa mobilia sua ea abstulerit. »Ego autem, inquit, non hoc de uobis credere possum, sed puto esse aliquem, qui uestra  gratia et auctoritate fretus, hec agere presumpserit, et idcirco uobis ascribitur quod ab alio gestum est. Si ergo a quocunque uestro id factum est, obsecro ut auctorem huius mali digne cerceatis, et damnum omne emendare iubeatis. Si autem uerum est, quod uos ipsi hoc egeritis, precor ut a tali intentione desinatis et ei qui damnum passus est, sua ex integro restitui faciatis.« Item redarguens eum de nonnullis, que ad se non simplici professione scripsisse uidebatur, quasi domnus Fulco pacem et concordiam perturbasset. Significauerat etiam a prauis quibusdam suam uexari Ecclesiam, et super hac re nullum ad hoc archiepiscopo petentem se suscepisse responsum. Unde reuocat ad memoriam, quia precatu, quam preceptio apud ipsum maluerit  obtinere illis hominibus inducias interim dari, quousque simul quiuissent ipsi presules loqui. De quodam quoque Aledramno, quem tunc excommunicare minabatur, et archiepiscopo suam exsequi censuram precipere uidebatur: asseritque se nunquam destinasse communibus et collatis cepiscoporum preceptionibus ac suggestionibus non parere; Beluacensi tamen Ecclesie singulariter Ecclesia Remensis parere nesciret. Et quia in hac excommunicatione non ecclesiastica uigere censura, sed preceps preualere cernebatur animositas. Cuius rei erat initium desertio regis Odonis, et institutio Caroli. Annectitque post aliquanta, de uiduatione Ecclesiarum, Siluanectensis uidelicet atque Catalaunensis, quarum  Siluanectensis tunc elegerat Otfredum, quemque ad Remensem presulem perduxerant, sibique petierant ordinandum pontificem. Ad quam petit hanc ordinationem uenire, remota, ut canonica iubet auctoritas, omni excusatione. Subiungit quoque monens, ne intendat eius animus hec ita dicta, tanquam eumdem non liceat episcopum ultra in ipsius sperare amicitiam, quam sibi mutuo coniunxerant, quamque inconuulsam omni tempore archiepiscopus tenere cupiebat, et ad honorem sue sedis, sedem ipsius honorare ac sublimare desiderabat. Sed quia se mordaci reprehensione uiderat eius latenter corrodi litteris, a tanta subreptione se uoluerit excusabilem reddere, ne uideretur in hoc ei silendo assentire. Item pro ordinatione Mancionis Catalaunensis episcopi,  ad quam eumdem Honoratum uenire mandauerat; sed ille non ueniens, etiam ipsam ordinationem reprehensionis elogio notarat: quam tamen reprehensionem archiepiscopus caritatis studio patienter ferebat, mandans et poscens, ut ad ordinationem premissi Otfridi occurere studeat, etc. Item pro litteris ab eo sibi directis, in quibus hortatus fuerat, ut statui, et religioni sancte Ecclesie labentis succurrere deberet. Unde gratiarum uota Deo se persoluere archipresul asserit, qui ad hoc suadendum eius excitauerit animum, cum priores ipsius episcopi epistole tumidum uiderentur preferre rancorem: hec uero tota fraternum testaretur amorem. Si uero quod uerba resonabant, Honoratus corde teneret, paratum se dicit eius caritati respondere,  eamque inuiolabiliter conseruare. Sed quia tunc opportunum tempus, quo simul conuenire ualerent, non uidebatur, cum Domino iuuante, tempus arrisisset, id competenter tam ipsi, quam ceteris suffraganeis prenuntiare curaret. Item pro iussione Stephani pape, quia mandauerat domno Fulconi, data eidem licentia interim, ut petierat, remorandi quatenus hunc Honoratum episcopum, atque Rodulfum Laudunensem Rauennam mitteret ad synodum ibidem celebrandam. Unde monet, ut sicut papa iubet, eius preceptioni obtemperet. Teuthbaldo Lingonensi episcopo amicabiles et caritatis utrinque coniunctrices [ms., continctrices] dirigit litteras, significans de priuatis inter se rebus, quas ei Teuthbaldus per suum significauerat missum, et de communi  colloquio secum, de regia quoque et ipsius Teuthbaldi consanguinitate, atque amicitia ipsius episcopi regi Karolo grata. Rogat etiam sibi remandari de Richardo Burgundionum principe, et de Aquitanis, quod eum contigerit scire, etc. Rodulfo iam dicti Didonis episcopi successori, gratulando de honore ipsius, et profectu in Domino. Item pro quodam ipsius Rodulfi subiecto, sed ab eodem abiecto, monens cauendum ne ledatur in hoc episcopalis opinio, dum quod agitur zelo rectitudinis, feratur fieri zelo exercende ultionis: inferens Ecclesiam Remensem hoc ex antiquo priuilegium habuisse, ut quicunque diecesaneorum proprios episcopos quoslibet offendisse se modo sensissent, ad hanc ceterarum matrem confugerent Ecclesiarum, auxilium sibi uenie flagitantes  ab ipsa. »Ast ego, inquit, nulla in hoc negotio uti uolui auctoritate: sed sicut amicus ab amico, imo sicut a specialiter dilecto filio postulare; eo quod me apud uos, non dicam aliquid, se bene posse, confidebam.« Subiungens quoque post aliqua, quia miseratio non est preuaricatio: cum Deus quotidie, post minas districte ultionis, ad se conuersis paterne consueuerit impendere uiscera pietatis; et quia nemo sic unquam cadit, ut ei resurgendi copia debeat denegari, etc.



CAPUT uII. Que abbatibus, uel illustribus uiris quibusdam.

Stephano cuidam abbati ac nobilissimo uiro, qui et episcopatum electus uidebatur, tunc autem forte  reiectus uel reprobatus, consolatorias dirigit litteras, amicitiam, quam ei promiserat, asserens se perpetuo seruaturum. Dolens uero et ingemiscens, quod eum, quem preelectum regimini gaudebat Ecclesie, hoc uidebat tunc effectu frustratum: hortatur tamen, ut licet elisus sit fortiter ualidius resurgat, cupiens eidem omnes propinquos et amicos suos, uel quoscunque alios posset ad pacem et concordiam reuocare, etc. Balduino comiti Flandrensi, pro admissis ipsius, de quibus cum cepiscopis dieceseos sue, que forent agenda tractauerat. Qui Balduinus inter alia quelibet praua, etiam presbyterum flagellauerat. Quod factum quanti sit sceleris, ex diuinis ostendit auctoritatibus. Basilicas etiam quasdam abstulerat a presbyteris inibi ordinatis, et aliis dederat, inconsulto  ipsorum episcopo. Possessionem quoque quamdam, quam rex Ecclesie Nouiomensi tradiderat, idem Balduinus inuadens, per uiolentiam retinebat. Adnectit ergo canonica et legalia super huiusmodi facinoribus capitula. Redarguit etiam eumdem pro eo quod monasterium monachorum sibi usurpauerat, et insurrexerat contra regem cum infidelitate et periurio. Super quibus rebus iam dudum data sibi dilatione, et adhibita episcopali admonitione, hanc de loco ad locum sese conuertendo uidebatur subterfugere. Unde et his eum litteris paterna uocans admonitione, hortatur emendationem profiteri. Quod si non faceret, extorrem se sciret esse a [ms. deest a] Christiana communione, etc. Item ad eumdem cum cepiscopis suis scribens ex synodo Remis habita  Dominice Incarnationis anno 892, arguit eum quod ecclesiastica simul et legalia iura contemneret, res ecclesiasticas, et honores sibi non concessos inuaderet, Dei timorem a se proiiciens, et fidem quam in baptismate Deo promiserat, operibus abdicans, locum sacri monastici ordinis peruadens, et abbatis sibi nomen usurpans. Unde communi decreto episcoporum iudicatum fuerat, eum auctoritatis canonice anathemate feriendum. Sed quoniam et Ecclesie, et publicis regni utilitatibus uidebatur accommodus, censura suspenditur adhuc animaduersionis ecclesiastice, recogitandique sibi et emendandi spatium reseruatur, et obsecratur per misericordiam Dei, ut ab hac presumptione animum reuocet, nec amplius  iram Dei contra se prouocet, nec [ms., ne] illi quodammodo gradium prebeat, etc. Diuinarumque sequuntur auctoritatum testimonia ad correptionem ipsius quoque prolata. Quibus si acquiescere nollet, ab omni se nosset Ecclesie consortio sequestrandum, perpetuoque anathemate feriendum. Ipsius quoque propalat excommunicationis sententiam in eumdem si se corrigere noluit, quantocius iaculandam. Clero et plebi Siluanectensis Ecclesie, pro pastoris sibi preferendi scribit electione, succensens cur ad se uenire distulerint, uel apicibus alloqui se, quam uiua uoce maluerint: mandans ut electas e collegio suo personas, tam etate quam sapientia maturas et idoneas, ad se mittere maturent, qui nec gratia, nec odio, aut ullius auaritie obtentu, a tramite recto exorbitare ullatenus  appareant [i., appetant]. Ministris quoque Laudunensis Ecclesie, pro eo quod audierat inter eos contentiones esse, et conuenticula seorsum facere. Quapropter monet eos ut filios, quod si hec ita fuerint omnimodis amputentur: conuentus autem ipsorum fiat moderatus atque iocundus, in quo secundum etatem, uel datam sibi a Deo probitatem, omni deposito supercilio, quisque loquatur, etc. De concordia et caritate uera constituenda atque seruanda, mittens eis exemplar epistole ad Odonem regem pro obtinenda ipsis canonica electione a se misse, et exhortans, ut unanimes cum sancti Spiritus adiutorio congregati, magnopere satagant, et Dei clementiam attentissime implorent, ut eorum pastorali dignetur adesse electioni. Fratres Corbeiacensis cenobii  litteris sue uisitans admonitionis, redarguit et uehementer increpat super abiectione sui abbatis, quem graui correptum infirmitate, crudeli abdicauerant temeritate, nec eum ad ipsos uenientem, saltem ut peregrinum susceperant, aut ei ullam humanitatem impenderant: sed eum de communi habitatione perturbantes, in uilissimo extra claustra monasterii loco retruserant, et communi statuto firmauerant ut ad eumdem uisitandum uel consolandum uenire nullus auderet: sed neque moriens communi sepultura dignus haberetur. Unde admirans talem sensibus eorum obrepere potuisse improbitatem, et apostolicas atque regulares, super obedientia prepositis exhibenda, preponens preceptiones, ostendit non eis licuisse abbatem regulariter  electum, et archiepiscopi ordinatione rationabiliter institutum, ita contra fas omne dehonorare, et diuina humanaque in eo iura uel instituta conuellere atque confundere: cum non sit in eorum arbitrio uel potestate, cum uoluerint, abbatem deponere, et alium ad libidinem sue uoluntatis instituere. Proponit etiam maledictionem Cham, qui pudenda patris irrisit, et eiusdem complices eos ostendit esse maledictionis : ac proinde interposito ordinis ipsorum periculo, monet, auctoritate et ministerio sibi a Deo iniuncto precipiens, ut ab hac pertinacia resipiscant, eumdemque sui loci patrem, sicut abbatem honorent ac diligant, donec si conualuerit, et ipse tale onus ferre non potuerit, ipse ad regem excusaturus accedat, ut eius preceptione,  et archiepiscopali auctoritate ipsius in loco alius substituatur abbas.



CAPUT uIII. De rebus quibus episcopium auxit, et ceteris bonis, que in episcopatu egit.

Multa denique bona in hac sede Remensi presul hic operatus est. Nam et episcopium, rebus impetratis pluribus, tam monasterio Auennaco, quam nonnullis aliis, a regibus, ac diuersis personis obtentis possessionibus, amplificauit, atque diuersis muneribus et ornamentis hanc Remensem ecclesiam decorauit. Urbem quoque  iste nouo circumdedit muro. Quedam etiam castella a  nouo instituit, Altimontem scilicet, et aliud apud oppidum Sparnacum, quod Odo rex, quia desciuerat ab eo propter euectionem Karoli, subuertit. uenerabile quoque beatissimi Remigii corpus ab Orbacensi  monasterio Remensem reuocauit ad urbem. In qua relatione  multa et magna sunt ostensa miracula superius a nobis partim declarata. Eo tempore Nortmannis Francorum terras infestantibus, et diuersa loca depopulantibus, hic pontifex plures, tam sacerdotes, quam ceteros clericos et monachos, ad se undecunque confluentes benigne suscepit, et paterne fouit. Inter quos etiam monachos S. Dionysii cum ipsius martyris pretioso corpore, aliorumque sanctorum pignoribus recepit, et aluit. Corpus etiam beati Calixti, concessa sibi  uel Ecclesie Remensi abbatia eiusdem sancti, Remos deduci fecit, et post altare sancte Marie uenerabiliter collocauit, iuxtaque illud pignora beati Nicasii. et sancte sororis eius Eutropie, ab Ecclesia tituli sancti Agricole honorifice delata, constituit



CAPUT IX. De sancto Gibriano et fratribus eius.

Delata sunt etiam tunc temporis ad Ecclesiam beati Remigii membra S. Gibriani a pago Catalaunensi, ubi peregrinatus fuisse noscitur et humatus. Aduenerant siquidem in hanc prouinciam septem fratres ab. Hibernia, peregrinationis ob amorem Christi gratia: hi scilicet, Gibrianus, Helanus, Tresanus, Germanus, ueranus, Abranus, Petranus, cum  tribus sororibus suis Francla, Promptia, Possenna sibi eligentes super fluuium nomine Maternam, opportuna degendi loca. Quorum hinc Gibrianus sanctus sacerdos quemdam uicum elegit ad habitandum Cossa uocatum, ubi plurimis annorum curriculis sobrie, iuste, et pie uiuens, usque ad exitum uite bonum studuit certamen certare. Cuius corpus primo iuxta publicum fertur aggerem sepultum fuisse, ubi postea supra tumbam ipsius est oratorii edicula constructa, ob insignia scilicet quedam miraculorum ibidem manifestata. Ad quam confluere populi solita fuerat frequentia, maxime cum depositionis eiusdem celebrarentur festa. Multa namque inibi sanitatum tribuebantur remedia, ex quibus quedam habentur descripta, sed plurima celantur ignota.  Tres tamen mulieres nominibus ascriptis ibidem notantur illuminate. Cuidam preterea Grimoare [i, nomine Grimoart] manus cum integra est sanitate restituta. Tempore denique regis Odonis, grassante Nortmannorum crudelitate, terrasque Francorum uastante, huius sancti ecclesiola igne cremata est cum aliis multis eiusdem pagi. Post cuius combustionem sepius audite feruntur uoces inibi psallentium personarum non apparentium: luminaria tamen quedam noctibus inibi uidebantur ardentia. Cumque fama huiuscemodi uirtutum circumquaque percrebuisset, superno ductus amore, sanctique ueneratione Hadericus [ms., Haidericus] religiosus comes, accessit ad Rodoardum episcopum Ecclesie  Condominicati uocantur, episcoporum ditioni restituit; seruos et ancillas plures acquisiuit, et firmitatem oppidi destructam, forti maceria nouisque machinis circumquaque renouatis fossis firmiter muniuit. Consuetudinem quoque 300 scilicet solidorum, que Iouiniacensi comiti pro firmitate castri Apogniaci singulis annis dabantur, solidis 40 minorauit; et uinearum plantas ibidem edificauit, Giacique domum lapideam et capellam episcopis construxit, uarziaci siquidem plurima acquisiuit beneficia, ecclesiam scilicet sancti Petri, a laicorum dominio subtractam, ecclesie similiter et sancte Eugenie oblationes Pentecostales, ac natiuitatis Dominice atque ipsius assumpte uirginis festiuitatis a laicali possessione liberauit, iurisque episcoporum  in perpetuum esse constituit. uinearum plantas et clausum edificauit, seruos quoque et ancillas, domos, terras cultas et incultas attribuit; apud Conadam etiam Antissiodorensis episcopus episcopali domo carebat, ubi egregiam egregie domum construxit, ac sancte Marie capellam iuxta positam decenter decorauit; ecclesiamque sancti Laurentii suo ingenio, magno tamen labore a laicali manu subtraxit, sibique ac successoribus suis in perpetuum habendam delegauit, et multa alia acquisiuit beneficia. Tociaci uero episcopalem domum episcopis construxit, et ad episcoporum utilitatem et proficuum sua prudentia, ibidem multa bona multo labore acquisiuit. Neque hoc silere debuimus quoniam monasterium sancti Germani, ab antiquis Francie regibus ecclesie nostre  sublatum, a prelibato Urbano papa secundo in concilio Nemausensi obtinere meruit, quatenus Antissiodorensis episcopus in eodem monasterio abbatem in perpetuum Deo disponente poneret; et regulari ordine ecclesiam eamdem ordinare curaret, quandiu uixit, prout potuit et debuit, fouere studuit. In alodio etiam Hildeberti ecclesie nostre canonici, quod Pontiniacus uocatur, eodem Hildeberto rogante et submouente, monasterium monachorum sub beati Benedicti regula uiuentium constituit, et abbatem religiosum Hugonem ibi primum posuit; cenobium uero, quod Fonshumidus uocatur, in termino Antissiodorensis episcopatus positum, a Girardo religioso uiro postmodum futuro abbati edificatum, beneficiis suis, in quantum potuit, sublimauit; ecclesiam quoque  sancti Petri in suburbio Antissiodorensis urbis positam regularium canonicorum esse constituit, et a domino papa priuilegium hoc ecclesiasticarum constitutionum habere meruit.

»PASCHALIS episcopus, seruus seruorum Dei, uenerabili fratri HUMBALDO, Antissiodorensi episcopo eiusque successoribus canonice substituendis in perpetuum.

»Iustis uotis assensum prebere, iustisque petitionibus aures accommodare nos conuenit, qui, licet indigni iustitie custodes, atque precones in excelsa apostolorum principum Petri et Pauli specula positi Domino disponente conspicimur. Tuis igitur, frater in Christo, carissime Humbalde, iustis petitionibus  annuentes, sanctam Antissiodorensem ecclesiam, cui auctore Deo presides, apostolice sedis auctoritate munimus; statuimus enim ut uniuersa, que ab antiquis predecessorum nostrorum possessa temporibus, uestra Antissiodorensis ecclesia in presenti ex Xu indictione obtinere cognoscitur, tibi tuisque successoribus libera semper et illibata seruentur, nullus omnino cuiuscunque dignitatis aut ordinis inuitis uobis aut ecclesie uestre subiectionis aut res uestre possessionis inuadere, auferre, aut aliquo modo subtrahere audeat, sed omnia in tua tuorumque successorum canonica honestate uiuentium, obedientia et dispositione persistant: sic enim a predecessoribus nostris sancte Romane Ecclesie pontificibus per beati  Germani petitionem, cuius patrimonium Antissiodorensis parochia fuerat, creditur institutum. Si qua igitur ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat; cunctis autem eidem loco iusta seruantibus sit pax Domini nostri Iesu Christi, quatenus et hi fructum bone actionis percipiant et apud districtum iudicem premia eterne pacis inueniant. Amen, amen.« Item  eiusdem ad clerum.

»PASCHALIS, seruus seruorum Dei, dilectis filiis Antissiodorensis Ecclesie canonicis, salutem et apostolicam benedictionem.

»Quod confrater noster Humbaldus, Ecclesie uestre episcopus, erga filium nostrum Husgerium, canonicum uestrum, benigne se habuit eique prepositure dignitatem uestro consensu dedit, et ipsi et uobis gratias agimus. Notum autem uobis esse uolumus quia nos tam ipsum quam omnia ad eum pertinentia uolumus sub apostolice sedis tutele protectione persistere. Presentium itaque litterarum auctoritate interdicimus ne qua Ecclesiastica secularisue persona eumdem filium nostrum de predicte prepositure beneficio inquietare presumat.«

 Inter cetera uero benigne gestorum eius insignia, uir honeste uite et per cuncta laudabilis ecclesiam sancti Eusebii, apud quam canonicorum nostrorum atque seruientium constat fore sepulturam, canonicorum regularium esse constituit, et probabilis uite fratres sub prioratu de abbatia plures ibidem posuit, quibus et prebendam canonici nostri mortui per annum dari studuit, cum consensu totius cleri et populi, assistente et collaudante Herueio Niuernensium episcopo, huius nostre ecclesie canonico, ut et ipsi regulares sancti Eusebii canonici pro nostris mortuis missas celebrarent, ceteraque mortuorum agenda quotidie persoluerent; quam etiam prebendam antecessor eius pontifex Robertus cuipter  immanitatem fetoris nullus ad eum accedere posset, miserrimam uitam miserabili decessu finiuit.



CAPUT XI. De presulatu domni Heriuei.

Sequitur in pontificatu Remensi domnus Heriueus, ex aula quoque regis ad episcopatum assumptus, uir genere nobilis, nepos uidelicet ex sorore Hucbaldi comitis, qui iuuenis quidem ad hunc prouectus est honorem, exsequentibus et rite celebrantibus eius ordinationem Riculfo Suessorum episcopo, Dodilone Cameracensi, Otgario Ambianensi, Mancione Catalaunensi, Rodulfo Laudunensi, Otfrido Siluanectensi, ceterisque diecesaneis consensum prebentibus, et decretum huius ordinationis corroborantibus. Qui mox huic adeo gradui sese exhibere studuit habilem,  bonis omnibus prebens amabilem, ipsis etiam senibus imitabilem: benignus amator existens pauperum, largus solator religiosorum, multumque misericors recreator lugentium miserorum: ecclesiasticis apprime cantilenis eruditus, ac psalmodia precipuus, et huius exercitatione limitatus, animo uultuque iocundus, suauis atque mitissimus, omnique bonitate conspicuus, pater cleri, atque totius populi pius patronus: tardus ad irascendum, et uelox ad miserandum amator Ecclesiarum Dei, et fortissimus ouilis sibi commissi cum Dei uirtute defensor. Recepit denique res diuersas et uillas Ecclesie, quas antecessor suus per precarias siue prestarias diuersis contulerat personis. Cui sedula intentione sectanti spiritalia, affluenter exuberabant temporalia,  que ipse honesta dispensabat prudentia, disponens competentibus episcopium ministerialibus, ipse orationibus incessanter intentus. Replentur igitur Ecclesie diuersa bonis uberrimis tam horrea, quam promptuaria; disponuntur cuncta tum rationabiliter, tum misericorditer predia; sed et quedam reparantur ab eo, uel etiam instituuntur municipia.



CAPUT XII. De relatione beati Remigii ad monasterium suum.

Hic presul corpus beati Remigii, quod catenus in ciuitate seruabatur locatum post altare Dei Genitricis maioris ecclesie, ad basilicam sepulture ipsius sancti referre disposuit . Erat autem hiemale tempus, et ad celebrandam Dominici natalis solemnitatem, tam rex Karolus, quam  nonnulli proceres eius in hanc conuenerant urbem. Cumque his diebus, multis imminentibus imbribus, nimium per totam, et circumquaque haberetur lutum, conqueri multi cepere qualiter illud sanctum corpus tunc ad locum destinatum ualerent efferre. Factum est autem, ut nocte post sanctorum Innocentium natale, cuius insequente die id operis disponebatur expleri, Borea ex improuiso media nocte insurgente, totius subito ceni gelaretur immanitas, ita ut humi limique humore desiccato, per glaciei repente date superficiem, sicco liberoque uestigia, membra sacra [ms. i, sacri] ualerent deferri pontificis. At ubi extra ciuitatem uentum est ad locum, unde monasterium ipsius directo iam peteretur itinere,  claudus quidam, de quo iam supra retulimus, uirtute diuina erectus, et incolumitati est restitutus. Ubi cum multus haberetur populus, turbis undique confluentibus, principi Burgundie Richardo uagine auro exornate, gemmisque decenter exculte, agminis densitate stipato, abscinduntur a balteo. Quas quidam negotiator emptas per diuersa detulit fora, nec alicubi uenundare potuit, donec post annum ad eumdem principem in Burgundiam [ms., in Burgundia] retulit, quas ille cum gratiarum actione, et sancti Remigii benedictione recepit.



CAPUT XIII. De reparatione castri Mosomi, aliarumque munitionum quarumdam, uel ecclesiarum.

 Hic pontifex castrum Mosomum  reparatis muniit muris, et ecclesiam inibi dirutam a nouo restaurauit, atque in honore sancte Dei Genitricis, ut olim fuerat, dedicauit, collocatis [i, collatis] ibi sancti uictoris ossibus, que haud procul ab eo fuerant castello reperta. Munitionem quoque apud Codiciacum  tuto loco constituit, atque firmauit. Aliam nichilominus munitionem apud Sparnacum super fluuium Maternam construxit. Ecclesias etiam nonnullas, que sub persecutione Nortmannorum dirute fuerant, restaurari fecit atque consecrauit. Sed et in uosago infra possessionem beati Remigii ecclesiam construxit, ac per assensum Magontiacensis episcopi, depositis inibi pignoribus  eiusdem sancti, dedicauit. Remis quoque ecclesiam in honore sancti Dionysii extra murum ciuitatis a canonicis urbis constructam consecrauit, ubi et membra sanctorum beati Rigoberti episcopi, et sancti Theodulfi abbatis seruanda deposuit. Cryptam quoque sub ipsa sede maioris ecclesie, que diu tellure manserat oppleta, ubi beatus Remigius secreto preces Deo fundere fertur assueuisse, mundatam et excultam in honore ipsius sancti presulis consecrauit. Multis quoque donariis Remensem Ecclesiam perornauit, coronis argenteis atque lampadibus, tam aureis, quam argenteis, illuminauit. Aliis etiam uasis utriusque huius pretiosi metalli, sed et gemmeis [i, gemmis] locupletauit. Insuper et altare in medio chori sub honore sancte Trinitatis  edidit atque dicauit, et tabulis argento coopertis circumdedit. Crucem quoque maiorem auro cooperuit, et gemmis cum sacrosanctis pignoribus decenter insigniuit. Ornamentis etiam holosericis quam plurimis almam decorauit aulam. Mihi quoque et ceteris tam clericis canonicis, quam monachis, et sanctimonialibus, omnibusque pro diuersis eum petentibus necessitudinibus multa largitus est bona.



CAPUT XIu. De synodalibus conciliis habitis, et Nortmannorum conuersione, uel expeditione contra Hungaros.

Conuentus denique synodales sepe cum cepiscopis sue dieceseos habuit: in quibus de pace et religione sancte Dei Ecclesie, statuque regni Francorum  salubriter competenterque tractauit. De Nortmannorum quoque mitigatione, atque conuersione ualde laborauit, donec tandem, post bellum, quod Robertus comes contra eos Carnotenus gessit fidem, Christi suscipere receperunt, concessis sibi maritimis quibusdam pagis, cum Rothomagensi, quam pene deleuerant urbe, et aliis eidem subiectis. Ad petitionem quoque Wittonis tunc Rothomagensis episcopi, collecta ex diuersis auctoritatibus sanctorum Patrum triginta tres capitula qualiter ipsi Nortmanni tractari deberent, eidem archiepiscopo delegauit. Insuper etiam Romanum pontificem super huiuscemodi negotio consulere studuit. Ad cuius consulta que circa gentis huius conuersionem exsequenda forent, insinuare non destitit. Hungarus quoque regnum Lothariense  depredantibus, dum Karolus proceres Francorum in auxilium sibi contra gentem ipsam conuocaret, solus hic presul ex omnibus regni huius primatibus, cum suis tantum in defensionem Ecclesie Dei regi occurrit, habens armatos secum  mille quingentos.



CAPUT Xu. De Karoli regis a suis derelicti sustentatione.

Sequenti uero anno , cum pene cuncti Francorum optimates apud urbem Suessonicam a rege suo Karolo desciscentes, propter Haganonem consiliarium suum, quem de mediocribus electum super omnes principes audiebat et honorabat, eum penitus reliquissent, hic pontifex fidelis et pius atque robustus in periculis semper existens, regem intrepidus ab eodem loco suscipiens, ad metatum suum deduxit; indeque  secum ad urbem Remensem perduxit, per septem fere menses eum prosecutus atque comitatus est, donec illi comites suos, eumdemque regno restituit.



CAPUT XuI. De Erlebaldi comitis excommunicatione, et absolutione.

Excommunicauit hic presul Erlebaldum comitem Castricensis pagi, propter Remensis episcopii terram quam peruaserat, ibique munitionem quamdam super Mosam construxerat, indeque frequentia ecclesiastice familie mala ingerebat. Insuper et castrum Altimontem furtim irruperat. Sed cum nec ita cessaret a malis que ceperat, pergit archiepiscopus cum suis ad capiendam munitionem, quam ille construxerat. Maceriasque  nominabat. Quam per quatuor pene hebdomadas obsidens,  deserente tandem illam Erlebaldo, cepit, et dispositis inibi custodiis Remis rediit. At Erlebaldus profectus ad regem, qui tunc morabatur in pago Warmacensi contra Henricum principem Transrhenensem, ibidem ab hostibus regis sibi superuenientibus interemptus est. Quem tamen postmodum in synodo quam apud Troslegium idem domnus archiepiscopus cum diecesaneis suis habuit, intercedente rege et obnixe flagitante, a uinculo excommunicationis absoluit.



CAPUT XuII. De obitu Heriuei presulis.

Excrescente denique discordia inter regem Karolum et Rotbertum, cum pene cuncti regni proceres  ad constituendum regem Robertum apud S. Remigium congregati essent, idem archiepiscopus, languore depressus, uita decessit, tertia die scilicet postquam Robertus rex factus fuerat, quarto uero die antequam uicesimum secundum sui episcopatus expleret annum. Contigit autem ut ipsa die sui decessus plures qui aduenerant episcopi, Remensem ingrederentur urbem, quique funus ipsius dignis exsequiis celebrantes, cum maximo suorum, sed et exterorum luctu, decenti tradidere sepulture.



CAPUT XuIII. De successione Seulfi episcopi.

Successit huic presuli Seulfus, qui tunc urbis huius ministerio fungebatur archidiaconatus: uir tam ecclesiasticis, quam secularibus discipulis sufficienter  instructus: quique apud Remigium Antissiodorensem magistrum in liberalibus studium dederat artibus. Quo per consensum et iussionem Roberti regis ab Abbone Suessonico, ceterisque Remensis prouincie presulibus ordinato episcopo, delati sunt Odo frater quondam Heriuei archiepiscopi, et Heriueus nepos ipsius apud eumdem presulem, quod fidelitatem, quam ei promiserant, minime seruarent. Qua de re, quia noluerunt ad reddendam uenire rationem coram eodem pontifice, uel singulari certamine cum accusatoribus decernere, sublatis sibi Ecclesie possessionibus, quas plures ex hoc retinebant episcopio, per Heribertum comitem deducti sunt ad Robertum Regem, et sub custodia usque ad mortem regis Rotberti,  Odo quidem penes eumdem Heribertum, Heriueus uero Parisius detenti sunt. Fertur autem tunc ab hoc archiepiscopo, et a consiliariis suis, Heriberto comiti depactum, de electione filii sui in hac sede pro predictorum uirorum expulsione. Hic denique presul legatos huius Ecclesie Romam dirigens, pro consensu pape Ioannis  in ordinatione sua, pallium ab eodem sibi missionem litteris priuilegii huius sedis suscepit.



CAPUT XIX. De synodo quam habuit, et ceteris actibus, uel fine ipsius.

Hic etiam synodum habuit , in uilla Trosleio cum episcopis Remensis dieceseos, ubi adfuere nonnulli quoque comites: in qua et Isaac comes ad satisfactionem  uenit pro his, que praue perpetrauerat aduersus Ecclesiam Camarensem, quoddam castellum Stephani presulis eiusdem urbis, dolosa comprehensum peruasione, succendens. Pro quo facinore uadatus in hac synodo, centum libris argenti pacatur cum prefato Stephano episcopo, satagente Heriberto, et aliis qui aderant Francie comitibus. Hic presul monasterium sancti Remigii, cum a iacentibus ecclesisis, uel domibus muro cingens, castellum ibidem instituit, domum episcopalem cameris reparans, picturis excoluit. Fecit et calicem aureum maiorem cum gemmis, in honore Dei Genitricis. pondo decem librarum, sed et alia quedam ecclesie preparauit ornamenta. Ciborium quoque super altare sancte Marie argento aggressus est operire,  quod opus morte preuentus explere nequiuit. Fertur autem ueneno potatus a domesticis uel familiaribus Heriberti comitis uitam finisse.



CAPUT XX. De electione Hugonis filii Heriberti.

Nec mora, post obitum ipsius  Heribertus comes Remis uenit, aduocans Abbonem episcopum Suessonicum, et Bouonem Catalaunicum. Quibus sibi iunctis tractans super electione rectoris huius Remensis Ecclesie, tam clericos, quam laicos ad uoluntatem suam intendere fecit. Sequentes igitur eius consilium ne forte per extraneas personas episcopatus diuideretur, eligunt filium ipsius, nomine Hugonem, admodum paruulum, qui nec adhuc quinquennii tempus explesset. Qua re patrata ad regem  properant, eius auctoritatis impetrande gratia. Rodulfus igitur rex, hac electione comperta, prefatorum episcoporum consilio Remensem episcopatum committit Heriberto, equitatis censura disponendum atque regendum ab ipso. Qui etiam legatos Ecclesie cum Abbone presule Romam mittere satagit, huius electionis decretum secum ferentes, et assensum pape super ea petentes. Ioannes itaque papa, interueniente Abbone presule, petitioni eorum consensum prebens, episcopium Remense Abboni episcopo delegat, que sunt episcopalis ministerii ab ipso in eodem episcopio tractanda ac finienda decernens. Heribertus itaque comes potestate potitus Remensis episcopii, iniuste priuauit tam me, qui non interfueram premisse electioni sue, quam nonnullos alios, et  clericos, et laicos beneficiis possessionum ecclesiasticarum, quibus a precedentibus episcopis munerati uidebamur obsecundationis gratia. Que pro libitu sue uoluntatis, quibus, sibi placuit, impertiuit. Nec longum postea, tumultu infra claustrum canonicorum inter clericos exorto, superuenientibus quibusdam militibus cum armis, duo interempti sunt ibidem clerici, quorum alter diaconus, alter habebatur subdiaconus.



CAPUT XXI. De infestatione Hungarorum, et discordia inter Rodulfum regem, et Heribertum comitem.

 Hungaris Rhenum transgressis, et usque in pagum uonzinsem depopulationibus incendiisque bacchantibus, corpus sancti Remigii, aliorumque  quorumdam sanctorum pignora Remis hoc metu a suis sunt locis delata. Sequenti denique anno simultas inter Rodulfum regem, et Heribertum comitem exoritur pro Laudunensi comitatu, quem Heribertus Odoni filio suo dari petebat, concedente illum rege Rotgario Rotgarii comitis filio. Acies ignee Remis in celo uise quadam Dominica, die in Martio mense. Cui signo pestis e uestigio successit, quasi febris et tussis: que prosequente quoque mortalitate, per cunctas Germanie Gallieque gentes deseuiit. Heribertus comes legatos suos trans Rhenum dirigit ad Henricum, per quos ad ipsius euocatus colloquium, properat cum Hugone Rotberti filio, pactoque inter se federe, muneribus Henricum honorant, et honorantur  ab ipso, synodus  sex episcoporum Remensis dieceseos apud Trosleium, Heriberti comitis iussione conuocata, rege tamen Rodulfo contradicente, patrata est. Postquam synodum Heribertus Karolum de custodia, in qua eum detinebat, eiecit, et ad sanctum Quintinum deduxit, indeque cum eodem Karolo Nortmannorum colloquium expetiit: ubi se Willelmus, filius Rollolis principis Nortmannorum, Karolo commendauit, et amicitiam cum Heriberto confirmauit. Deinde Remis ueniens cum Karolo Heribertus comes, litteras Romam Ioanni pape dirigit, significans ei de restitutione et honore Karoli, ut ille sibi, etiam sub excommunicationis interminatione, mandauerat se pro uiribus decertare. Reuersus autem missus, qui easdem pertulerat litteras,  nuntiat Ioannem papam retrusum in custodia detineri a Widone regis Hugonis fratre. Heribertus comes Lauduno potitus, exinde ad placitum Nortmannis obuiam proficiscitur amicitiamque cum eis componit, filius tamen ipsius Odo, quem Rollo habebat obsidem, non illi redditur, donec se committit Karolo pater, cum aliis quibusdam Francie comitibus et episcopis.



CAPUT XXII. De introductione Odalrici Aquensis episcopi Remis, et redactione sub custodia Karoli regis.

Per idem fere tempus Odalricus Aquensis episcopus, qui ob persecutionem Saracenorum a sede sua recesserat, in Ecclesia Remensi recipitur ab Heriberto comite, ad celebrandum episcopale duntaxat  ministerium, uice Hugonis, ipsius comitis filii, tunc adhuc paruuli, concessa eidem presuli abbatia sancti Timothei, cum unius tantum prebenda clerici. Hugo et Heribertus comites ad colloquium proficiscuntur Henrici. Unde reuersi pergunt obuiam Rodulfo regi, rursusque Heribertus committit se illi, redacto iterum sub custodia Karolo. At Rodulfus rex Remis ueniens ubi Karolus custodiebatur, pacem fecit cum illo, humilians se ante ipsius presentiam, et reddens illi Attiniacum fiscum, muneribus quoque quibusdam regiis eumdem honorat. Heribertus comes uictoriacum   castellum Bosonis fratris Rodulfi regis cepit. Deinde cum Hugone Monasteriolum   munitionem Erluini comitis iuxta mare sitam obsidet, obsidibusque tandem acceptis, ab obsidione discedit.



CAPUT XXIII. De simultate inter Hugonem et Heribertum comites, ac Rodulfum regem exorta.

Nec longum, simultas inter eosdem comites, Hugonem scilicet ac Heribertum, exoritur, recepto Erluino ab Hugone cum terra sua, et Hilduino, necnon et Arnaldo, qui erant Hugonis, ab Heriberto: indeque diuersi motus agitantur bellorum per Franciam inter Hugonem et Heribertum. Cuius rei gratia Rodulfus rex de Burgundia ueniens, pacem inter eos atque Bosonem, multo labore per diuersa placita componit, et Heribertus Bosoni uictoriacum reddit.  Paucis autem diebus pace seruata, Heribertus Ansellum Bosonis subditum, qui predictum custodiebat castrum, cum ipso castello recipit, et Codiciacum S. Remigii municipium illi cum alia terra concedit. Nec longum, Bosonis fideles oppidanorum proditione uictoriacum recipiunt, et Mosomum fraude peruadunt. At Heribertus a quibusdam Mosomensibus euocatus, superuenit insperatus, transmissaque Mosa uadis inopinatis, et intrans oppidum, porta latenter a ciuibus aperta, milites Bosonis, qui ad custodiam loci residebant, ibidem omnes capit. Eodem tempore ante Natalem Domini, Remis infra et circa ecclesiam sancte Marie lumen magnum ab Aquilonari et Orientali parte paulo ante initium diei apparens, ad Australem partem pertransisse uisum est. Anno post  hunc Heribertus comes a rege Rodulfo desciscit, et milites ipsius ab urbe Remensi profecti, quoddam Hugonis castrum super uidulam situm, nomine Brainam , quod idem Hugo tulerat ab episcopo Rothomagensi, capiunt ac diruunt.



CAPUT XXIu. De ordinatione domni Artoldi episcopi.

Rodulfus rex litteras Remis mittit ad clerum et populum, pro electione presulis celebranda: ad quas illi respondent, id agere se non posse, saluo suo electo, et electione, quam fecerant, permanente. Interea Heribertus comes ad Henricum profectus, ei sese committit, et exercitus regis atque Hugonis remensem et Laudunensem depredantur pagum: obsessaque ciuitate Remorum, tertia tandem rex potitur  obsidionis hebdomada, aperientibus sibi militibus ecclesie. Coniunctis igitur sibi nonnullis episcopis ex Francia uel Burgundia, facit ordinari hac in sede presulem Artoldum quemdam ex cenobio sancti Remigii monachum. Exinde rex pergens Laudunum, obsidet inibi Heribertum, qui aliquandiu resistens, petit demum egrediendi locum. Quo accepto, recedit a Lauduno, dimissa uxore sua in arce quam construxerat ipse infra idem castrum, et ad quam postea capiendam maioris laboris et more opus regi fuit . Artoldus episcopus post annum ordinationis sue pallium suscipit missum sibi per legatos Ecclesie Remensis a Ioanne papa  filio Marie, que et Marocia dicebatur, uel ab Alberico patricio fratre ipsius pape, qui eumdem Ioannem fratrem  suum in sua detinebat potestate, et predictam matrem ipsorum in custodia clausam tenebat: Hugonem quoque regem Roma depulerat. Rodulfo rege presidium Heriberti, quod dicitur castellum Theoderici, obsidente, congregatis ad hanc obsidionem nonnullis Francie uel Burgundie presulibus; ibidem celebrari uisa est synodus  presidente eidem Teutilone Turonensi antistite, Artoldo Remensi: quique tunc Hildegarium Beluacensi urbi ordinauit episcopum. Eodem quoque anno Fulbertum Cameracensis urbis presulem consecrauit.



CAPUT XXu De signis Remis uisis, et morbis inde secutis.

Sequenti anno  ignee Remis in celo discurrere  uise sunt acies, et iacula quedam. Sed et serpens igneus per celum celeri deferri meatu, moxque subsecuta pestis diuersis affecit humana corpora morbis. Anno post istum secuto  synodus septem episcoporum apud sanctam Macram, Artoldo episcopo uocante conuenit: in qua predones et ecclesiasticarum rerum peruasores ad satisfactionem uenire uocantur



CAPUT XXuI. De receptione Ludouici post mortem Rodulfi regis,

Anno denique subsequente  defuncto rege Rodulfo, Hugo comes trans mare mittit pro accersiendo Ludouico Karoli filio  quem rex Alstannus auunculus ipsius nutriebat, quique accepto iureiurando a Francorum legatis,  eum in Franciam dirigit. Cui Hugo, ceterique Francorum proceres ad eum suscipiendum profecti, mox nauem egresso in ipsis littoreis arenis apud Bononiam sese committunt; ut erat utrinque depactum. Inde Laudunum deductus, ab ipsis regali benedictione ditatur, ungitur, atque coronatur ab Artoldo archiepiscopo presentibus regni principibus, et episcopis amplius uiginti. Episcopatus etiam Laudunensis datur Rodulfo eiusdem loci presbytero concorditer a ciuibus suis electo, quem prefatus quoque ordinauit archiepiscopus. Sed et per alias Remensis dieceseos sedes, excepta Catalaunensi et Ambianensi, diuersos ordinauit episcopos, Heriberto denuo cum Hugone pacato , homines eiusdem Heriberti comitis quoddam castrum Remensis ecclesie,  quod uocabatur Causostis, super Maternam fluuium, ab Artoldo presule constructum, prodente quodam Wicperto capiunt, et Ragembertum Artoldi presulis consobrinum, qui eidem preerat munitioni, comprehendunt, circumpositasque uillas ecclesie crebris depredantur infestationibus. Interea rex Ludouicus, accersitus ab Artoldo episcopo, Laudunum uenit, et arcem nouam inibi nuper ab Heriberto editam uallat obsidione, multisque tentato machinis muro, tandemque suffossione diruto magno capit irruptum labore. Corbanacum  quoque castrum, quod pater eius sancto Remigio tradiderat, quodque sibi monachi ipsius monasterii commiserant, ab Heriberti subiectis bellando recepit, et homines Heriberti, qui erant in eo comprehensos, rogante Artoldo  presule, saluos ad suos abire permisit.



CAPUT XXuII. De excommunicatione Heriberti comitis.

 Artoldus denique episcopus cum quibusdam aliis episcopis collocutus, Heribertum, qui oppida quedam uillasque Remensis ecclesie peruaserat ac detinebat, in presentia quoque regis excommunicat . Post hec rex Ludouicus dedit Artoldo episcopo, ac per eum ecclesie Remensi, per preceptionis regie paginam, Remensis urbis monetam, iure perpetuo possidendam. Sed et omnem comitatum Remensem eidem contulit ecclesie. Artoldus episcopus Causostem munitionem obsidet; quam quinto tandem die Ludouico rege illuc ueniente, hii qui erant intus reddentes, deserunt.  Nec longum, subuersa funditus ab his qui recepere dissipatur. Missi Hugonis ad regem ueniunt, et de pace cum eis rex inter Artoldum presulem et Heribertum laborare studet. Deinde ad castrum quoddam, quod Heriueus nepos Heriuei, quondam archiepiscopi, super fluuium Maternam tenebat, unde et uillas episcopii Remensis circumquaque positas depredabatur, proficiscitur cum Artoldo episcopo. Nec mora; obsidibus acceptis ab ipso Heriueo reuertitur Remis; pergensque in crastinum ad sanctum Remigium, sese ipsius sancti committit intercessionibus, promittens uadibus libram argenti se daturum annis singulis. Monachis quoque eiusdem loci preceptum de eodem castello dedit immunitatis.



CAPUT XXuIII. De expulsione domni Artoldi ab urbe Remensi.


Hugo  princeps, filius Rotherti, iunctis sibi quibusdam episcopis tam Francie quam Burgundie, cum Heriberto comite et Willelmo Nordmannorum principe Remensem obsidet urbem, sextaque obsidionis die, deserente omni pene militari manu Artoldum episcopum, et ad Heribertum transeunte, idem comes Heribertus urbem ingreditur. Artoldus presul ad sanctum Remigium, euocatione procerum episcoporum profectus, persuasus est, uel conterritus a principibus episcopii se procuratione uel potestate abdicare, concessaque sibi abbatia sancti Basoli, et Auennaco monasterio, ad sanctum Basolum commoraturus abscessit, post annos octo  et menses septem [ms., sex] in episcopatu exactos, Hugo et Heribertus locuti cum quibusdam Lothariensibus, ad obsidionem Lauduni cum Willelmo proficiscuntur, relicto Remis Hugone diacono, Heriberti filio, iampridem ad episcopatum ipsius urbis euocato, quique tertio postquam regressus est mense, presbyter a Widone Suessonico presule ordinatus est, expletis postquam fuerat electus annis quindecim, quos Antissiodori commorans egerat, litterarum studiis occupatus, apud Widonem ipsius urbis antistitem, a quo et diaconus ordinatus fuerat. Nam ceteros inferiores gradus ab Abbone Suessonico presule Remis acceperat. Ludouico rege post hec a Burgundia regresso, Artoldus episcopus deserens cenobium sancti Basoli, ad eumdem regem  proficiscitur cum quibusdam propinquis suis, a quibus ecclesie beneficia, que tenebant, Heribertus comes abstulerat. Mihi quoque ecclesiam Colmisiaci  uici abstulit cum terra beneficii, quam tunc temporis tenebam. Ego denique disponens, orationis gratia, sepulcrum uisere sancti Martini, retentus sum ab ipso, clam me quibusdam personis insimulantibus apud eum, quod sui causa nocumenti, uel filii sui uellem proficisci; et quia renutabam me huic electo nostro committere nesciens utrum Deo placeret eum presulem nostrum fore. Sicque plenis quinque mensibus apud fratres nostros, ipso comite iubente, sub custodia partim libera sum detentus.

 Contigit autem mihi, domina mea beata Dei Genitrice intercedente, ut ipsa die Conceptionis  et passionis  Domini nostri Iesu Christi absoluerer a custodia, et die tertia, scilicet uI Kal. Aprilis, quas Dominus a mortuis resurrexit, egressus ipse cum prefato electo nostro ad urbem Suessonicam profectus sum. Ubi conuenientes episcopi huius dieceseos cum principibus Hugone ac Heriberto , tractarunt quid eis esset agendum super episcopali huius Hugonis ordinatione; sicque decreuerunt, penitentibus quibusdam filiis ecclesie Remensis, tam clericis quam laicis, eum ordinandum, asserentibus fautoribus ipsius, quod Artoldus nequaquam electus, sed per uiolentiam fuerit intromissus, seseque episcopali  abdicauerit ditione. Ibi ergo Hugo princeps tunc me per manum  accipiens, huic Hugoni nepoti suo ad benefaciendum commisit; quippe mihi ecclesiam sancte Marie dedit in Colrido sitam, terram quoque quam pater suus mihi abstulerat, reddidit, et aliam in predicta uilla supra adiecit.



CAPUT XXIX. De malis que deinceps consecuta sunt.

Nec mora, ciuitatem Remensem a prefato conuentu adeuntes episcopi, pretaxatum electum nostrum in ecclesia sancti Remigii dignitate sublimant archiepiscopali. Sub hisdem fere diebus monasterium sancti Theoderici nonnullis illustratur miraculis de quibus iam quedam supra retulimus , ubi commemorationem eiusdem beati uiri fecimus. Ab ecclesia uero sancte Marie Remis crux maior, quam domnus Heriueus archiepiscopus auro cooperuerat, et gemmis ornauerat, a furibus noctu, tenebrarum scilicet amatoribus, aufertur. Qua diu quesita, tandem post annum pars auri gemmarumque ipsius multatis reperitur latronibus. Ex quo postmodum auro hic presul, adiecta quadam sui quoque muneris quantitate, calicem sub honore Dei Genitricis fabricari fecit. Hugone ac Heriberto Laudunum pariter obsidentibus, rex Ludouicus, sumptis secum quos undecunque colligere potuit in pagum Portensem uenit. Quo audito Hugo, et Heribertus, scilicet quod rex eis appropinquaret, obsidione relicta, properant contra, et insperatum regis inuadentes  exercitum, nonnullos sternunt, reliquos in fugam uertunt. Rex ipse cum paucis eductus a suis, et eximere se bello coactus, uix euasit, Artoldo episcopo et Rotgario comite comitantibus secum. Artoldus episcopus, perditis rebus quas ibi habuerat, ad Hugonem et Heribertum accessit adductus ab amicis, redditisque sibi abbatiis sancti Basoli et Auennaco cum uilla uindenissa [uendeure] et pacta pace cum Hugone presule, ad sanctum Basolum, illic habitaturus deuenit. Sequenti anno  proditores quidam Remis reperti, et interfecti sunt; quidam rebus ecclesie priuati ab urbe depelluntur. Legati Remensis ecclesie Roma regressi pallium deferunt Hugoni archiepiscopo, ab Stephano  papa  transmissum. Cum quibus pariter et legatio uenit principibus regni, ut Ludouicum regem recipiant, et sic legatos suos Romam dirigant.



CAPUT XXX. De occupatione Altimontis castri, uel Mosomi, et morte Heriberti.

Anno quoque post istum  Artoldus episcopus, relicto cenobio sancti Basoli, ad regem profectus est. At illi promittit ei se redditurum Remensem episcopatum. Qui assumptis secum fratribus suis, et aliis quibusdam, qui abiecti fuerant ab episcopatu Remensi. Altimontem castrum occupat. Cum quibus rex Ludouicus etiam Mosomum agressus, repellitur a fidelibus Hugonis episcopi, quibusdam suorum interemptis; suburbanas tamen domos  quasdam ipsius castri succedit. Interea defuncto Heriberto comite, de recipiendis filiis ipsius a rege crebra inter ipsum regem et Hugonem principem uersabatur intentio. Quorum rex primum tunc Hugonem archiepiscopum, mediatoribus Othone duce Lothariensium, et Adalberone presule, Hugone quoque duce precipue insistente, recipit eo tenore, ut abbatie, quas dimiserat Artoldus ad regem profectus, Artoldo episcopo restituerentur, aliud etiam episcopium ipsi prouideretur, fratribus quoque et propinquis eius honores, quos ex episcopatu Remensi habuerant, redderentur. Postea ceteri quoque filii Heriberti comitis recipiuntur a rege. Hugo denique presul Amblicum  castrum cepit atque combussit, quod Robertus et Rodolfus  fratres, qui fuerant Remis expulsi, detinebant; unde depredationes per episcopium Remensem faciebant. Item prefatus archiepiscopus Altimontem munitionem obsidet, quam tenebat Dodo frater Artoldi episcopi; tandemque accepto paruulo ipsius filio obside, discedit, rege quoque mandante. Anno sequente  regii milites episcopatum Remensem depredantur, et filii Heriberti abbatiam sancti Crispini, Bagenoldus quoque abbatiam sancti Medardi, sicque alterutris debacchantur rapinis atque depredationibus.



CAPUT XXXI. De obsidione urbis Remensis ab exercitu Ludouici regis.

 Anno post hunc , qui est huius presulis quintus in episcopatu, rex Ludouicus, collecto secum Nordmannorum exercitu, ueromandensem pagum depredatur. Assumptoque cum ipsis Erluino cum parte militum Arnulfi, sed et Artoldo episcopo cum his qui dudum Remis eiecti fuerant, comite quoque Bernardo ac Theoderico nepote ipsius, Remorum uallat urbem; uastantur circumquaque segetes, uilleque diripiuntur, et partim exuruntur, necnon ecclesie plures effringuntur. Quoties pugnatum ad portas, uel circa murum, uulnerati ex utraque parte non pauci, quidam etiam interempti sunt. Hugo denique dux pretiatus cum Nordmannis, qui fines suos ingressi fuerant, eos non modica cede fudit, et a terminis suis eiecit. Post hec Remos ad regem mittit,  quosdam obsides, ut Ragenoldus ex parte regis ad colloquium sibi occurrat. Quo abeunte, tractat cum eo, uti rex obsides ab Hugone archiepiscopo accipiat et ab obsidione Remensi discedat, quatenus idem presul, denominato placito, ad reddendam rationem de omnibus, que rex ab eo quesierit, accedat. Quibus hoc sibi tenore datis rex ab obsidione recedit post quintam decimam qua ciuitas obsessa fuerat diem. Nec multo post idem rex a Nordmannis comprehensus est, et Rodomi detentus. Hugo presul Altimontem castrum obsidens, post septem ferme obsidionis hebdomadas recipit, reddente illud sibi Dodone domni Artoldi fratre, tali sub conditione, ut filium ipsius et filium fratris sui suscipiens, idem presul concederet eis terram patrum suorum.



CAPUT XXXII. De restitutione regule in monasterio sancti Remigii, et constitutione abbatis Hincmari.


Aduocans denique hic pontifex Ercamboldum monasterii sancti Benedicti abbatem, regulam monasticam in monasterio sancti Remigii restituere decertat, constituens ibi abbatem Hincmarum eiusdem loci monachum. Regina Gerberga nuper ad Othonem regem fratrem suum legationem direxerat, auxilium deposcens ab eo contra Hugonem principem, cui Laudunum reddiderat, ut reciperet Ludouicum regem, quem Hugo, sub custodia receptum a Nordmannis, retinuerat . Qui Otho maximum colligens ex omnibus regnis suis exercitum, uenit in Franciam, Conradum quoque secum habens Cisalpine  Gallie regem. Quibus rex Ludowicus obuiam profectus, satis amicabiliter et honorifice suscipitur ab eis. Sicque pariter Laudunum uenientes, considerataque castri firmitate, deuerterunt ab eo, Remensem aggredientes urbem, quam cingentes obsidione, ingenti uallarunt exercitu.



CAPUT XXXIII. De repulsione Hugonis episcopi.

uidens autem Hugo presul obsidionem se tolerare non posse, neque tante resistere multitudini, locutus est cum quibusdam principibus qui uidebantur esse sibi amici, uidelicet cum Arnulfo, qui eius sororem, et Widone [i, Uddone, et infra Uddonis] quia amitam ipsius habebat uxorem, sed et cum  Herimanno [ms., Hermanno] Widonis fratre quesiuit ab eis quid sibi foret agendum. Qui tale consilium dederunt ei, ut egrederetur cum suis et relinqueret urbem, quia id dispositum a regibus erat ut omnimodis expellerentur, neque interuenire possent apud reges pro ipso, quin ei eruerentur oculi, si urbem ui capi contigisset. Quo consilio percepto ac suis intimato, post tertiam obsidionis diem cum pene cunctis qui secum tunc aderant militibus, egressus est. Sicque reges cum episcopis et principibus ingredientes, urbem, domnum Artoldum presulem, qui dudum fuerat eiectus, iterum inthronizari fecerunt. Quem Rotbertus, Treuirensis archiepiscopus, et Fredericus Magontiacensis, accipientes utraque manu eidem sedi restituerunt. Deinde relinquentes Gerbergam  reginam Remis, ipsi reges cum exercitibus suis terram Hugonis ingrediuntur, et grauibus atterunt depredationibus. Terram quoque Nordmannorum peragrantes, loca queque deuastant, et inde remeantes ad sua quique regrediuntur. Anno sequenti  rex Ludouicus Mosomum castrum, quod Hugo Remis eiectus retinebat, obsedit; sed nichil pro uotis efficiens, recedentibus tandem post mensem Lothariensibus qui secum erant, ipse Remos reuertitur.

Quo ad Othonem regem ad celebrandum Pascha profecto, Hugo princeps a quibusdam presumptuose peruasus, Remensem cum Hugone presule, quasi mox capturus, aggreditur urbem; frustratoque negotio, resistentibus regis et Artaldi episcopi militibus,  octauo postquam aduenerant die, illusi recedunt. Defuncto Deraldo Ambianensium presule, Tetbaldus quidam, Ecclesie Suessonice archidiaconus ordinatur ab Hugone Ambianensis episcopus. Conuentu placiti regum Ludouici et Othonis super Charam  fluuium congregato, res litis inter Aldum et Hugonem, Remensis Ecclesie presules, ab episcopis auditur; et quia synodus tunc congregata non fuerat, altercatio determinari non potuit. Synodus autem circa medium mensis Nouembris habenda denuntiatur. Interim uero sedes Remensis Artoldo conceditur, Hugo Mosomi remorari permittitur. Heriueus, nepos Heriuei archiepiscopi, habens munitionem quam edificauerat citra Matronam fluuium, uillas Remensis episcopii circumquaque sitas  depredabatur, excommunicatus ab Artoldo presule, pro rebus quas inuaserat ecclesie. Contra cuius predones egressi quadam die Ragenoldus comes, et fratres Artaldi presulis cum quibusdam militibus ecclesie, ipsos grassatores in fugam uertunt. Quo audito, Heriueus, armatis quos secum habebat militibus, egressus a sua munitione, contra nostros ad pugnam uenit, et congressus cum eis interemptus est cum suorum quibusdam, reliqui omnes in fugam sunt acti, uulneratis utrinque nonnullis. Corpus eiusdem Remos a uictoribus perlatum est. Hugo presul assumens secum Theobaldum de Monte acuto, sororis sue maritum, cum aliis quibusdam a grassatoribus, in uillas Remis contiguas uindemie tempore uenit. Qui omne pene uinum  abinde colligentes, in diuersos pagos abducunt.



CAPUT XXXIu. De synodo uirduni habita.

Synodus postea  uirduni habetur, presidente Rotberto Treuirensi presule, cum Artoldo Remensi, Odalrico Aquensi, Adalberone Metensi, Gozlino Tullensi, Hildeboldo [ms., Hildebaldo] Tranrshenensi, Isrele Britone, presente quoque Brunone abbate regis Othonis fratre, Agenoldo etiam et Odilone abbatibus, cum aliis nonnullis. Ad quam Hugo euocatus, missis quoque duobus ad eum deducendum episcopis uenire noluit. Uniuersa uero synodus Artoldo Remensi regendum decernit episcopium.  Indicitur itaque synodus, que et conuenit in ecclesiam sancti Petri in prospectu Mosomi ex diecesi Treuirensi atque Remensi. ueniens autem illuc Hugo presul, et locutus cum Rotberto archiepiscopo, synodum noluit ingredi. Litteras uero quasdam ex nomine Agapiti  pape misit ad episcopos per clericum suum, qui eas Roma detulerat, nichil auctoritatis canonice continentes, sed hoc tantum precipientes, ut Hugoni Remense redderetur episcopium.

Quibus lectis responderunt episcopi, non esse dignum uel congruum, ut apostolice legationis mandatum, quod dudum Rotbertus archiepiscopus, deferente Frederico Magontiacensi presule, coram regibus et episcopis susceperat, intermitterent propter  has litteras, quas insidiator et emulus Artaldi presulis exhibebat; imo quod regulariter ceperant canonice pertractaretur. Sicque precipitur recitari capitulum 19 Carthaginensis concilii de accusato et accusatore. Quo recitato, diiudicatum est, iuxta diffinitionem huius capituli, ut Artoldo communionem et parochiam Remensem retinente, Hugo qui ad duas iam synodos euocatus uenire contempserat, a communione et regimine Remensis episcopii abstineret, donec ad uniuersalem synodum se purgaturus occurreret. Ipsumque capitulum mox in charta describi fecerunt episcopi coram se, subnectentes hanc etiam definitionem suam, et eidem Hugoni miserunt. Qui post alteram diem eamdem chartam Rotberto pontifici remisit, hoc  uerbis remandans, quod ipsorum iudicio nequaquam obediturus esset. Interea littere proclamationis Artoldi presulis ad Romanam diriguntur sedem. Domnus igitur Agapitus papa uicarium suum Marinum episcopum misit ad Othonem regem, propter euocandam et aggregandam generalem synodum. Littere quoque ipsius pape mittuntur ab urbe quibusdam speciatim episcopis, uocantes eos ad eamdem synodum. Congregata denique synodo in palatio Engulenheim , recitata sunt hec que sequuntur coram regibus et episcopis:



CAPUT XXXu. De synodo apud Engulenheim congregata, et excommunicatione Hugonis episcopi. Series litis inter Artaldum et Hugonem episcopos agitate.

 Sancte Romane et apostolice sedis uicario domno MARINO, uniuerseque sancte synodo apud Engulenheim congregate, ARTOLDUS, diuina propitiante clementia, Remorum episcopus.

Domnus Agapitus papa litteras nobis et ceteris ut episcopis nostre dieceseos direxit, in quibus precepit, ut ad hoc uestre sanctitatis concilium conuenire studeremus, ita instructi de omnibus, ut rei ueritas miseriarum nostre sedis, quas patimur, coram sanctitate uestra manifesta fieri posset. Quocirca propalare prudentie uestre commodum ducimus, qualiter res exordium ceperit litis huius, que adhuc inter me et Hugonem miserrime uentilatur. Defuncto siquidem Heriueo archiepiscopo, Seulfum, qui archidiaconatus  urbis nostre tunc officio fungebatur, ad presulatum eiusdem sedis elegimus. Qui pontifex ordinatus , assumens zelum contra proximos predecessoris sui, cum eos per semet a loco depellere non ualeret, consilio inito cum quibusdam laicis scilicet consiliariis suis, amicitiam quesiuit Heriberti comitis quam dato iureiurando per eosdem consiliarios obtinuit eo tenore, ut post obitum ipsius ad electionem pontificis milites ecclesie nullatenus aspirarent sine consilio ipsius Heriberti; idem uero comes fratrem Heriuei presulis, et nepotes ipsius a participatione rerum Remensis episcopii separaret.

Quibus patratis, insimulati sunt iidem propinqui Heriuei presulis a consiliariis Seulfi episcopi  de infidelitate ipsius senioris sui, accersitoque Heriberto comite cum pluribus suis iubentur ad rationem reddendam coram ipsis uenire. Et quia contra eos a quibus accusati fuerant, singulari congredi certamine noluerunt, sublatis ab eis rebus quas ex episcopo possidebant, comprehensi sunt atque deducti per Heribertum comitem ad Rotbertum regem, a quo etiam sub custodia sunt, detenti usque ad mortem ipsius Rotberti. Tertio demum sui episcopatus anno, Seulfus episcopatus  ab Heriberti familiaribus ueneno potatus defungitur. Mox itaque comes Heribertus urbem Remensem adiit, et ecclesie milites, clericorum quoque quosdam de rectoris electione ad suum concilium  intendere fecit. Cum quibus ad Rodulfum  regem pergens in Burgundiam, obtinuit ab eo ut sibi committeretur idem episcopium, eo tenore, ut tam clericis quam laicis debitum honorem concederet et conseruaret, nec iniustitiam alicui faceret: sed ipsum episcopium equo iure gubernaret, donec talem clericum eidem regi presentaret, qui ad episcopale ministerium exsequendum rite ordinari ualeret. Qui comes ad eamdem urbem regressus, res episcopii  fautoribus suis diuisit, ceteris abstulit, et absque ullo iudicio uel lege, quos uoluit rebus exspoliauit, uel ab urbe propulit. Odalricum denique Aquensem episcopum in eadem urbe suscipiens episcopale inibi ministerium celebrare precepit. Sicque per annos sex, et eo amplius idem episcopium suo dominio  uindicauit, pro libitu proprio illud tractans et in sede presulis residens, tam ipse quam coniux sua, donec septimo tandem anno, ortis inter ipsum et regem Rodulfum atque Hugonem comitem quibusdam simultatibus, Rodulfus rex cum Hugone et Bosone fratre suo, ceterisque pluribus tam episcopis, quam comitibus Remorum obsidet urbem, succensentibus sibi episcopis, et conquerentibus aduersus eum quod tam diuturno tempore, contra diuine legis auctoritates, hanc urbem permiserit uacare pastore.

Quorum querimoniis permotus rex, admonet clerum et populum de pastoris electione, dans eis id agendi facultatem ad Dei honorem et sui fidelitatem.  Sicque concordantibus cunctis tam clericis quam laicis qui extra obsidionem erant, pluribus etiam eorum qui clausi tenebantur in idipsum fauentibus, eligitur humilitatis nostre persona in hoc magis onere quam honore subeundo. Aperientibus tandem tam militibus quam ciuibus portas urbis regi Rodulfo, et episcopalem benedictionem mihi tradentibus episcopis qui aderant decem et octo, et suscipientibus nostram humilitatem tam clero uniuerso quam reliquis ciuibus, inibi intronizatus ab episcopis nostre dieceseos, impositum mihi, prout Deus concessit, ministerium per annos ferme nouem tractaui, ordinans per diecesim episcopos octo, et in episcopio multos, prout competens uidebatur, clericos, quousque nono postmodum  anno, postquam Ludouicum regem, fauente Hugone cunctisque regni principibus, Gerbergam quoque reginam benedixeram et sacro perfuderam chrismate, instigatus Hugo comes iracundia quod ei consentire uel coniungi noluerim ad ipsius regis infidelitatem, adhibitis secum Heriberto comite, et Willelmo Nordmannorum principe, Remensem obsidet urbem. Nec longum, sexta scilicet obsidionis die, deseror ab omni pene cetu laicalis militie. Sicque derelictus ab his, ad Hugonem et Heribertum compellor exire, a quibus coarctatus et conterritus, cogor memet episcopali procuratione abdicare , et ita me propellentes, in cenobio sancti Basoli habitare constituunt; Hugonem uero filium Heriberti, qui Antissiodori diaconus ordinatus fuerat, in urbem introducunt,  et ciuitate potiuntur. Ludouicus autem rex a Burgundia rediens, me apud sanctum Basolum reperit, et assumens secum, simul cum propinquis meis quorum res Heribertus comes abstulerat, Laudunum deducit, quod castrum tunc obsidebant Heribertus et Hugo: solutaque obsidione oppidum ingrediuntur, nobisque metatus degendi disponitur. Interim clerici nostri loci sed et laici quidam pessime ab Heriberto tractantur, et quidam clericorum in custodiis retruduntur, res eorum auferuntur atque diripiuntur, rapine per totam urbem licite perpetrantur.

Interea conuocantur episcopi nostre dieceseos ab Hugone et Heriberto, satagentibus et querentibus ab eis de ordinatione Hugonis filii Heriberti. Qui  Suessionis congregati, mittunt ad me Laudunum Hildegarium episcopum cum aliis quibusdam legatis, mandantes ut ad eos uenirem, ad consentiendum scilicet huius ordinationis peruersitati. Quibus remandaui, quod non esset mihi competens ad eos illo proficisci, ubi aduersarii et inimici mei cum ipsis erant aggregati. Quod si loqui mecum uellent, ad talem locum deuenirent, ubi sine periculo ad eos accedere possem. Quibus aduenientibus in locum ab eisdem delectum, profectus sum ad eos, adueniensque prosternor coram ipsis, obsecrans ut propter amorem et honorem Dei, tam mihi, quam sibi competens consilium dare studerent. Qui me de ordinatione predicti Hugonis interpellare ceperunt, et hoc  omnimodis suadere, ut eis in hac ordinatione consensum preberem, promittentes res nonnullas episcopii mihi se impetraturos. At ego postquam responsum diu distuleram, uidens eos cunctos in proposito quod ceperant perseuerantes, surgens interdixi palam cunctis audientibus, excommunicans auctoritate Dei Patris omnipotentis, et Filii, et Spiritus sancti, ut nullus eorum ad eamdem ordinationem accederet, nec alicui in episcopali honore, me uiuente, manus imponeret; sed nec ullus eamdem benedictionem suscipere presumeret. Quod si forte fieret, ad sedem apostolicam eos prouocarem. Illis inde furentibus, ut possem exire de medio eorum, et Laudunum reuerti, temperaui responsum dicens ut mitterent mecum, qui eis renuntiaret, quid consilii  reperire ualerem super hac re in domina mea regina, et fidelibus eius, quia rex non aderat. Ad hoc illi mittunt Deroldum episcopum, putantes me esse mutaturum consilium. Quo ueniente, et coram domina regina et fidelibus eius inde me interpellante, iterum exsurgens prefate modum excommunicationis in eosdem episcopos iaculatus sum; uocationem quoque ad sedem apostotilam iterare curaui, excommunicans ipsum hunc Deroldum, id ut eis omnino non taceret, sed cunctis manifeste proferret.

His ita gestis, paruipendentes illi nostram excommunicationem, Remis accedunt, et quidam eorum ordinationi huic manus applicarunt, quidam uero se subduxisse sciuntur. Ego uero cum rege manens,  quas illi scitur angustias pertulisse secum pertuli; et quando eum bello aggressi sunt Hugo et Heribertus, cum ipso eram, et uix mortis euasi periculum. Prolapsus itaque auxilio et protectione Dei de medio inimicorum, profugus et uagabundus loca inuia queque siluasque perlustro, non ausus certo consistere loco. Comites autem Hugo et Heribertus affati quosdam nostros amicos sibi subditos, suadent ut me requirentes, ad ipsos deducant, pollicentes se mihi benefacturos, et rebus quas ipsi petissent ditaturos. Requirentes ergo me amicis, reperiunt per diuersa uagantem, et ita perducor a fratribus meis et amicis ad prefatos comites. Qui postquam me in potestate sua conspiciunt, querere ceperunt ut eis pallium a sede Romana mihi collatum traderem, et sacerdotali  me ministerio penitus abiurarem quod nullatenus me facturum, neque pro amore huius uite presentis attestor. Districtus igitur et coangustiatus ab eis, episcopii tandem rebus abrenuntiare compellor: sicque rursus ad S. Basolum quasi uacans, habitaturus deducor. Mansi denique paucis diebus in ipso cenobio, quoadusque comperiens per certos ex familiaribus Heriberti comitis nuntios, quod ab eo male de mea tractabatur perditione, iterum iterumque nuntiis huiusmodi pauefactus et impulsus, locum deserui, et abdita lustra siluarum uagabundus repetii, horisque silentibus, et itinere deuio Laudunum reuertor, ibique susceptus a rege, secum manere constituor. Mansi uero ibidem cum ipso uel fidelibus eius, exspectans et deprecans  misericordiam Dei, donec ipse dignatus est in cor domni regis Othonis mittere, ut ad subuentionem senioris mei regis, et nostram, properaret in Franciam .

Denique postquam domina nostra regina Laudunum, propter absolutionem domni regis, reliquerat, egressus inde ad domnum regem Othonem cum seniore meo deueni rege, simulque Remos accessimus . Cingitur itaque urbis exercitibus et episcopi qui aderant, me sedi nostre restitui censent. Mandatur ergo Hugoni a domno rege Othone, ut egrediatur, et peruasam deserat urbem. At ille nutans aliquandiu et pro posse, ubi uidit ad resistendum penitus sufficere se nequaquam ualere, nec amicorum sibi presidia subuenire, decernit exeundum,  querens ut liber cum suis dimittatur abscedere. Permittitur itaque sanus exire, cum omnibus qui secum uoluere comitari, et quecunque secum uoluit ferre, nullo contradicente, asportauit. Sicque cum regibus introgressus urbem, precipior loco nostro, et honori restitui. Susceptus igitur a domnis archiepiscopis Rotberto Treuirensi, et Frederico Magontiacensi comitantibus ceteris et congratulantibus, tam clericis Ecclesie nostre, quam reliquis ciuibus, ab ipsis restituor cathedre episcopali. Hugo uero Remis egressus Mosomum castrum cum suis occupat, et muniens contra fideles regis senioris nostri detinet. Habito denique colloquii placito inter reges, seniorem meum uidelicet ac domnum Othonem, super Charam [m., Karam] fluuium, conuenimus ad illud  tam ego quam ipse Hugo cum ordinatoribus suis. Ibique res litis huius ab episcopis auditur: protulitque litteras ad sedem Romanam, quasi ex nostra persona datas, excusationis mee, ac si uacationem petentes administrationis episcopii nostri: quas me nunquam dictasse, neque uel subscribendo aliquatenus corroborasse protestatus sum atque protestor. Et quia tunc synodus conuocata non fuerat  altercatio nostra determinari non potuit. Synodus autem circa medium mensis Nouembris habenda uirduni utriusque partis episcopis annuentibus denuntiatur. Interim uero sedes Remensis mihi regenda decernitur; idem uero Hugo Mosomi commorari permittitur. Nec longum, instante scilicet uindemie tempore, hic noster  emulus Hugo, assumens secum Theobaldum regis inimicum et regni nostri, cum aliis pluribus malefactoribus, in uillas Remensis episcopii contiguas urbi deuenit, et omne pene uinum ex his colligens in diuersos pagos abduci fecit. Tum multa mala inibi perpetrata, et ecclesie nostre homines captiui abducti, et ad redemptionem uariis sunt adacti tormentis . Synodus autem circa medium mensis denuntiata, uirduni celebratur, presidente Rotberto presule Treuirensi, precepto domni pape Romani, presente quoque domno Brunone, cum episcopis et abbatibus nonnullis.

Ad quam prefatus Hugo euocatus, missis etiam duobus ad eum deducendum episcopis, Adalberone  et Gozlino, uenire contempsit. Uniuersa uero synodus mihi Remense regendum decernit episcopium. Indiciturque iterum synodus habenda die Iduum mensis Ianuarii, que et aggregatur, ut denuntiatum fuerat, in ecclesia sancti Petri ante prospectum castri Mosomi, a domno Rotberto conuenientibus ceteris quoque Treuirensis dieceseos episcopis, et aliquibus Remensis. ueniens autem illuc emulus noster Hugo, et locutus cum domno Rotberto synodum noluit ingredi; litteras uero quasi ex nomine domni pape direxit ad episcopos per clericum suum, qui eas Roma detulisse ferebatur, nichil auctoritatis canonice continentes, sed hoc tantum precipientes, ut Hugoni Remense redderetur episcopium. Quibus recitatis ineuntes episcopi consilium cum abbatibus et  ceteris qui aderant sapientibus, responderunt non esse dignum uel congruum, ut mandatum legationis apostolice, quam dudum Rotbertus archiepiscopus, deferente Frederico presule Magontiacensi, coram regibus et episcopis tam Gallie quam Germanie susceperat, et partem iam preceptionis ipsius exegerat, propter illas litteras intermitteret, quas insidiator noster exhibebat: imo quod regulariter ceptum fuerat, ut canonice pertractaretur, unanimiter censent; precipiturque recitari capitulum Carthaginensis concilii nonum decimum, de accusato et accusatore. Quo recitato, iudicatum est iuxta definitionem ipsius capituli, ut communionem et parochiam Remensem me retinente, Hugo, qui [ms., quia] ad duas iam synodos euocatus interesse contempserat, a communione  et regimine Remensis episcopii abstineret, donec ad uniuersalem synodum, que indicebatur, sese purgaturus, uel rationem redditurus presentaret. Ipsumque capitulum mox in charta episcopi coram se describi fecerunt, subnectentes hanc etiam definitionem suam, et eidem Hugoni miserunt. Qui post alteram diem chartam eamdem Rotberto presuli remisit, hoc uerbis remandans: quod ipsorum iudicio nequaquam obediturus esset. Sicque absoluto concilio, ipse Mosomum contra mandata regum et episcoporum retinet, et ego Remos regressus reclamationis mee querelas ad sedem Romanam per legatos domni regis Othonis destinaui, prestolans mandata ipsius sancte sedis, eius decretis et uniuersalis huius sancti concilii uestri iudiciis parere  paratus.

Post quarum litterarum recitationem, et earum propter reges iuxta Thudesticam [ms., Teutonicam; i, Theotiscam] linguam interpretationem, ingressus quidam Sigebaldus, premissi Hugonis clericus, attulit litteras quas Roma detulerat, quasque iam in alia synodo Mosomi propalauerat. Asserens easdem litteras sibi Rome ab ipso qui aderat Marino uicario datas, qui domnus Marinus proferens litteras quas idem Sigebaldus Romam detulerat, precepit eas coram synodo recitari, in quarum recitatione repertum est, prout ipse littere fatebantur, quod Wido episcopus Suessonicus, Hildegarius quoque Beluacensis, Rodulfus Laudunensis, ceterique cuncti Remensis dieceseos  episcopi, easdem litteras ad sedem delegauerint apostolicam, pro restauratione Hugonis in sede Remensi, et expulsione Artoldi. Post quarum lectionem, exsurgentes Artoldus presul, et prefatus Rodulfus qui in eisdem litteris nominabatur, Fulbertus quoque Cameracensis antistes eas litteras refutarunt, astruentes quod eas antea nunquam uiderint uel audierint, neque in earum delegatione consensum prebuerint. Quibus dum idem clericus contraire non posset, licet in eos calumniis obstrepens, precepit domnus Marinus, suggerens uniuerse synodo, ut sibi consilium et rectum iudicium proferrent super huiusmodi calumniatore, et calumniarum in episcopos delatore.

At illi, postquam delator publice confutatus est  falsa detulisse, lectis capitulis de huiuscemodi calumniatoribus, iudicant et unanimiter censent eum, quo fruebatur honore priuari debere, ac secundum capitulorum tenorem in exsilium retrudi. Diaconatus igitur quo fungebatur ministerio multatus, a conspectu synodi reprobatus abscessit. Artoldo uero presuli, qui omnibus se synodis presentem exhibuerat, non refugiens synodale iudicium, episcopium Remense iuxta canonum instituta sanctorum Patrum decreta, omnino retinendum atque disponendum decernunt, laudant, atque corroborant. Secunda consessionis die, post recitatas diuine auctoritatis lectiones et Marini uicarii allocutionem, suggessit domnus Rotbertus, Treuirensis archiepiscopus, ut quoniam iuxta sacre legis instituta, restitutum atque restauratum  fuerat Remense Artoldo presuli episcopium, in eiusdem sedis inuasorem synodale perageretur iudicium. Precepit itaque Marinus uicarius, ut canonicam super hac presumptione synodus proferret sententiam. Iubentur ergo sancte legis catholica recitari capitula. Quibus recitatis, secundum sacrorum instituta canonum, et sanctorum decreta Patrum, Sixti, Alexandri, Innocentii, Zosimi, Bonifacii, Celestini, Leonis, Symmachi, ceterorumque sanctorum Ecclesie Dei doctorum, excommunicauerunt, et ab Ecclesie Dei gremio repulerunt predictum Hugonem Remensis Ecclesie peruasorem, donec ad penitentiam et dignam satisfactionem uenire procuraret.

Ceteris quoque diebus synodi tractata sunt quedam necessaria de incestis coniugiis, et ecclesiis,  que presbyteris in partibus Germanie dabantur, imo uendebantur indebite, et auferebantur illicite, prohibitumque ac statutum ne id omnino presumeretur ab aliquo: sed et de aliis Ecclesie Dei utilitatibus tractata sunt, et definita nonnulla. Interea rex Ludouicus deprecatur regem Othonem, ut subsidium sibi ferat contra Hugonem et ceteros inimicos suos. Qui petita concedens, iubet ut Conradus dux cum exercitu Lothariensium in eius pergat auxilium. Interim uero dum congregaretur exercitus, rex Ludouicus cum ipso duce maneat, et episcopi, scilicet, Artoldus et Rodulfus, qui erant cum rege, ne quid in uia pateretur aduersi, degerent cum Lothariensibus episcopis. Mansimus itaque cum Rotberto Treuirensi,  Rodulfus Laudunensis cum Adalberone Mettensi, hebdomadas fere quatuor. Exercitu denique collecto, Lotharienses episcopi Mosomum petunt, ipsumque obsidentes castrum atque oppugnantes, milites qui erant ibi cum Hugone ad deditionem compellunt, et acceptis ab eis obsidibus pergunt obuiam Ludouico regi et Conrado duci in partes Laudunensis pagi. Obsident igitur ibi dux et exercitus quamdam munitionem quam edificauerat et tenebat Theobaldus in loco qui dicitur Mons acutus, qui et Laudunum contra regem retinebat. Hoc etiam oppidum expugnantes, tandem non sine mora capiunt, indeque Laudunum adeunt, et in ecclesia S. uincentii congregati, episcopi predictum Thetbaldum excommunicant; Hugonem uerum principem uocant litteris  ex parte Marini legati sedis apostolice et sua, uenire ad emendationem pro malis que contra regem et episcopos egerat. Wido denique Suessonice urbis episcopus ad regem Ludouicum ueniens, eidem sese committit, pacaturque cum Artaldo archiepiscopo, satisfaciens illi pro ordinatione Hugonis. Conradus quoque dux filiam Ludouici regis sacro de fonte suscepit. Sicque recepto Mosomo castro et euerso, Lotharienses reuertuntur in sua.



CAPUT XXXuI. De obsessione uel incensione urbis Suessonice ab Hugone comite.

Igitur Hugo, nullam moram faciens, collecta suorum multa Nordmannorumque manu, Suessonicam aggreditur urbem, et obsidens oppugnat, ceditque  nonnullos. Iniectis etiam ignibus domum matris ecclesie succendit, simulque claustra canonicorum et partem ciuitatis; nec tamen ipsam capere ualens urbem reliquit, et ad quamdam munitionem, quam Ragenoldus comes Ludouici super Axonam fluuium, in loco qui dicitur Rauciacus , edificabat, deuenit, ipsamque adhuc imperfectam castris uallauit. Sed nec ipsam cepit; uillas tamen Remensis ecclesie castris suis contiguas deuastauit. Plures quoque colonorum predones ipsius interemerunt, uiolantes ecclesias, et in tantum debacchantes ut in Culmiciaco uico tam infra quam circa ecclesiam fere quadringentos homines interfecerint, ipsumque templum rebus penitus exspoliarint. Multis ergo flagitiis tunc perpetratis, Hugo tandem cum suis regreditur  grassatoribus. Itaque milites qui hactenus cum Hugone fuerant excommunicati, ad Artoldum presulem reuertuntur. Qui nonnullos eorum, redditis eis rebus quas habuerant, recipit, quosdam uero reiicit. Post hec Treuiros proficiscitur ad synodum cum episcopis Widone Suessonico, Rodulfo Laudunensi, et Winefredo Morinensi. Quo peruenientes Marinum sese prestolantem reperiunt cum Rotberto archiepiscopo; ceterorum uero Lothariensium uel Germanorum presulum illic inuenere neminem. Considentibus igitur illis, suscitari cepit Marinus uicarius quid egisset post premissam synodum Hugo princeps erga ipsos uel regem Ludouicum. At illi referunt supra memorata que ipsis, et ecclesiis  eorum [ms. i, Ecclesie Suessorum] intulerat mala. Requirit ergo de uocatione ipsius principis Marinus, utrum perlate ei fuissent littere uocationis, quas ei perferendas delegauerat. Cui respondetur ab Artoldo archiepiscopo, quod quedam earum perlate sint, quedam uero perferri nequiuerint, earum gerulo ab ipsius grassatoribus intercepto; uocatus tamen fuerit tam litteris quam quibusdam internuntiis. Requiritur itaque si adsit aliquis ex parte ipsius legatus. Ubi cum nullus fuisset inuentus, decernitur exspectandum si forte aduenturus esset in crastinum. Quod cum minime contigisset, et omnes qui aderant, tam clerici quam illustres laici, eum excommunicandum esse acclamarent, definitur ab episcopis hanc excommunicationem adhuc differendam  usque ad diem synodi tertiam. Tractatur autem de episcopis qui uocati fuerant et uenire distulerant, uel his qui ordinationi Hugonis participes exstiterant. Et Wido quidem episcopus Suessonicus se culpabilem, prostratus coram Marino uicario et Artoldo archiepiscopo, confitetur. Intercedentibus autem pro eo apud Marinum Rotberto et Artoldo archiepiscopis, absolui ab hac noxa meretur. Wicfredus Morinensis immunis ab eadem ordinatione reperitur. Adest Transmari Nouiomensis  episcopi legatus quidam presbyter, astruens eumdem presulem ita graui languore detentum, ut ad eamdem synodum uenire non ualuerit. Id quoque nostrates qui aderant, attestantur episcopi.



CAPUT XXXuII. De excommunicatione Hugonis comitis


Tertia tandem die, insistente precipue Luitdulfo legato et capellano regis Othonis, quoniam idem rex id omnino fieri precipiebat, excommunicatur Hugo comes, inimicus Ludouici regis, pro supra memoratis malis ab ipso perpetratis, eo tamen modo donec resipiscat, ad satisfactionem coram Marino uicario, uel episcopis, quibus iniuriam fecit, deueniat. Quod si facere contempserit, Romam pro sui absolutione proficiscatur. Excommunicantur et duo pseudepiscopi ab Hugone damnato ordinati, Tetbaldus [ms., Theobaldus] et Iuo: prior post expulsionem ipsius in Ambianensi urbe; alter post damnationem eiusdem Hugonis, in Siluanectensi ab ipso constituti.  Excommunicatur etiam quidam clericus Laudunensis, nomine Adelonus, quem accusauit Rodulfus episcopus suus, eo quod Tetbaldum excommunicatum in ecclesiam introduxerit. uocatur Hildegarius Beluacensis episcopus litteris prefati Marini, ut ueniat coram ipso, uel eat Romam rationem redditurus coram domno papa, pro illicita ordinatione predictorum pseudepiscoporum, cui interfuerat. uocatur et Heribertus Heriberti comitis filius, ad satisfactionem uenire pro malis, que contra episcopos agebat. His ita gestis, episcopi reuertuntur in sua. Luitdulfus autem capellanus Othonis Marinum uicarium deducit ad regem suum in Saxoniam, ubi consecraturus erat ecclesiam uuldensis monasterii. Post cuius consecrationem  idem Marinus, exacta hieme Romam reuertitur. Nascitur regi Ludouico filius, quem presul Artoldus de sacro fonte suscepit, patris ei nomen imponens.



CAPUT XXXuIII. De quibusdam ecclesiis uel monasteriis urbis Remensis.

Plures denique apud nos quondam sanctorum fuere basilice, sed et monasteria infra uel circa Remensem hanc urbem, que modo non haberi probatur. Duo tamen adhuc supersunt infra urbem puellarum monasteria: quorum unum  S. Baldericus presbyter cum sorore sua Boua, eiusdem cenobii postmodum abbatissa, in honore sancte Marie, uel sancti Petri construxisse traditur. Qui regali genere exorti fuisse  referuntur, patre scilicet Sigeberto rege, habentes neptem, nomine Dodam, castissimam puellam, que desponsata fuisse fertur cuidam magnati eiusdem regis Sigeberti; quamque prefata ipsius amita Boua instituens ad seruiendum Deo, seruandamque perpetuo uirginitatem, ab amore terreni auertit sponsi. Qui cum sibi aduersaretur, sponsam innitens eamdem corripere, ascenso equo, dum id conatur quoquo modo adimplere, furente lapsus ab equo, fractis ceruicibus, traditur interiisse. Beata denique Doda in castitatis proposito permanens, amite sue in eiusdem monasterii successit regimine. Que preceptum quoque immunitatis, quod adhuc apud nos habetur, a principe Pippino eidem postmodum obtinuit fieri cenobio. Quarum corpora in ecclesia  extra muros urbis, ubi primum puellarum fuerat monasterium, tumulata diu quieuerunt, donec postmodum, reuelationibus quibusdam eleuata, et ad hanc nouam sunt ecclesiam perlata, ibidemque uenerabiliter collocata, continua honorificantur inibi Deo famulantium reuerentia puellarum.



CAPUT XXXIX. De sancto Balderico abbate.

Sanctus autem Baldericus  post huius monasterii constructionem, locum querens ubi suam quoque constitueret habitationem, in qua collectis secum uiris religiose conuersari, Deoque deuote ac quiete seruire ualeret, tandem reperit sibi placitum quem dicunt Montem Falconis locum . Qui locus tunc temporis inhabitabilis,  densis operiebatur siluis, quas ipse succidens, proprio sibi labore condidit habitaculum. Fertur autem auem, quam nuncupamus falconem, preuiam et quasi preducem itineris, dum locum illum expeteret, habuisse, que loco eidem insederit, ac per triduum illo rediens in loco, ubi nunc habetur altare in honore sancti Petri apostoli, sine permutatione resederit. Unde et cenobium ab hoc euentu sic uocitatum plurimi asserunt. Ubi cum Deo deuotius seruire cepisset, nonnulli Deum timentes res suas eidem contulere; sicque collectis secum monachis, cenobium sub regulari constituit institutione, atque idem sub honore beati Germani edificauit monasterium. Quibus patratis, ad sororem suam reuersus  Remis, ultimum sui cursus ibidem clausit diem, ubi et sepultus tempore non modico requieuit.



CAPUT XL. De miraculis post obitum ipsius ostensis.

Processu denique temporis diligentia clericorum prenotatum ipsius beati uiri monasterium incolentium, eius est illuc furtim corpus delatum, delusis fraude custodibus, Remis ablatum. Quos dum insequerentur quidam ciues Remenses, eo usque sunt persecuti donec eos uisu quidam deprehenderent. Dumque turbarentur horum aduentu sacri latores pignoris, inter utrosque densa dirimens nebula diuinitus creditur illata, qua sequentes obtenebrati, et errore in deuia rapti, uestigia precedentium seruare nequiuerunt. Euectores autem sacri corporis in nocte  splendor superne missus irradiauit, donec ad proximam cenobio possessionem, que dicitur uilla Spanulfi [al., Spamulfi], infatigabiles peruenerunt. Ubi quia sancta deposuere membra, in honore ipsius postea constructa est ecclesia. Quibus abinde cum sacro promouentibus pignore, ubi monasterio propinquare ceperunt, ecclesie signa cenobii sponte, absque humano scilicet impulsu, sonuisse feruntur. Quod audientes fratres obuiam sunt egressi: sicque diu desiderata suscipientes munera, dum in ecclesiam sancti Germani ea conantur inferre, tanto persentiunt ante ipsius introitum basilice defixa pondere, ut hec nequaquam potuerint ulterius emouere; cum per triduum id enitentes omni gestierint conamine perpetrare. Sic demum tecto super defixa condito membra  confessoris, per triennium illic ita mansisse traduntur. Quo temporis peracto spatio, ad ecclesiam sancti Laurentii, ubi uiuens ipse sibi sepulcrum parauerat, celebrato per triduum ieiunio, uenerabile corpus eius perlatum, et in suo reuerenter est depositum sarcophago. Ibique constat uenerabili cultu seruatum, usque ad tempora Karoli regis, et Hincmari archiepiscopi, quando Nordmanni hoc ceperunt regnum depopulari. Quorum terrore compulsi canonici eiusdem loci, corpus huius patroni sui de sepulcro leuatum super altare sancti Laurentii posuerunt. Quod dum fieret, tres gutte sanguinis de capite ipsius defluxerunt, ita recentes et calide, ac si de uiuente profluerent corpore. Sicque delatum est uirdunum. Unde relatum in ecclesia est sancti Germani  locatum.

Interim dum suo abesset monasterio, Nordmanni ad id peruenerunt: sed Domino illud protegente, nec ecclesias incenderunt, nec homines, nisi unam duntaxat mulierem, occiderunt. Ut autem recesserunt, altaria muneribus suis cumulata dimiserunt. Altera uice dum Nordmanni ad eumdem locum rursus accederent, quidam canonicus loci, nomine Ottradus, corpus sancti accipiens, reliquis fuga dilapsis, ipse cum sacro corpore in quamdam conscendit arborem. Quem insecuti pagani, usque ad ipsam peruenerunt arborem et respicientes sursum, neminem potuerunt eamdem conscendisse deprehendere. Idem uero frater per nouem dies inibi permanens, nichilque  uictus, preter unam solummodo sumens glandem, neque famem, neque sitim passus fuisse memoratur. Iterumque tunc locus idem meritis huius beati uiri a cedibus et incendio paganorum liberatus est. Postea contigit, ut quidam predones, regie maiestatis infideles, ad eumdem deuenirent locum, et non inuenientes ibi manum repugnantem sibi, desolatum predari aggressi sunt locum. Quod dum peragerent, signa ecclesie sancti Laurentii, nemine pulsante, sonare ceperunt, et duo cerei supero sunt igne diuinitus accensi. Predonibus uero timore perculsis et aufugientibus, unus eorum prolapsus ad ipsam monasterii portam corruit, tamque ipso quam superbo eius equo ruina contrito, utres quoque, in quibus uinum deferebat ablatum, disrupti sunt. Ceteri  hoc uidentes, donis ecclesiam munerauerunt, metuque affecti recesserunt.



CAPUT XLI. De uilla Waslicia.

Huius uenerabilis loci canonici famis quondam necessitate compulsi, sumptis a corpore uenerandi patroni sui reliquiis, ad suam quamdam uillam, supra ripam Rheni sitam, cognomento Wasliciam, quam quidam eorum abbas, nomine Adelardus, eidem contulerat cenobio, profecti sunt. Ubi dum pagenses, alma uenerantes pignora, sua dona deferre cepissent, abbas quidam monasterii, quod uocatur Bunna, pergens ad Willebertum Coloniensem presulem, cepit hanc infamare deuotionem, nec reuera sancti alicuius pignora illuc astruens esse delata.  Timentes autem canonici qui aduenerant, ne forte constringerentur et discuterentur ab episcopo, quoniam totum ipsius sancti corpus secum haberi ferebant, mox ut hec audissent, sub duobus diebus ad suum per leucas fere centum rediere monasterium; assumentesque cum integritate beati uiri membra, sub totidem diebus ad prenotatam remeant uillam. Cui dum propinquare cepissent, eis adhuc ab ipsa uilla spatio leuce fere distantibus, ecclesie signa, nullo impellente, resonare cepere. At hi qui remanserant in eodem loco clerici hoc audientes, et patronum suum aduenire intelligentes, obuiam cum crucibus pergunt, et honore digno tutorem suum suscipiunt. Quibus missarum solemnia celebrantibus, tria inibi repente mira contigerunt. Contractus unus  erectus, cecus quidam illuminatus, et loquelam mutus adeptus est. Iterum prefatus abbas blasphemare Dei non cessabat miracula, quos poterat a uisitatione sancti auertens.

Que dum gereret, febre correptus ita grauiter est uexatus, ut nec manducare, nec bibere, uel incedere posset. Ardoribus autem languoris huiusce coactus [al., excoctus.], tandem peccatum suum recognouit, et sella se gestatoria, usque ad Rhenum, indeque nauigio usque ad predictam uillam, sicque ante corporis almi presentiam perferri fecit; ibique culpam suam confessus, absolui se petiit, et quantitatem cere sui corporis ponderi cequans dedit; factisque uotis annuatim soluendis, per sex remoratus dies,  sanitatem integerrimam recipere meruit, et sic pedibus suis ad sua sanus recessit. Demorantibus hic prefatis per anni spatium cum patrono suo clericis, nulla ut ferunt dies preteriit, quo non ibidem Dei miracula patrarentur. In ipsis autem uigiliis sancti Ioannis Baptiste, confluentibus de Saxonia pluribus, et a longinquis etiam regionibus, decem et octo insignia probantur ostensa; uixque aliquis eger accessit, qui non sospes alacerque recesserit. Ubi tanta rerum delata est copia, ut et ipsi clerici exinde uiuerent, et ceteros qui remanserant in monasterio sustentarent, ecclesiamque ipsius uille amplificarent, uel decorarent. Postea contigit ut propter aque indigentiam, foras extra monasterium suum, idem sacrum corpus efferretur, et obuiam  sancti Iouini pignoribus portaretur. Cuius dum fuisset in occursum perlatum, mox ut simul uenerunt, obnubilato celo cum magna siccitas existeret, copiosa pluuiarum uis effusa est; et dum humectarentur imbre omnium uestimenta, pallia duntaxat, que supra sanctorum prefatorum ferebantur corpora, penitus intacta manserunt a pluuia. Ibi quidam luscus lumen amissi recipit oculi. Qui statim fugiens, nec Deum glorificans, ut erat iocularis, ingratus recessit; at ubi domum peruenit, lumen quod receperat iterum perdidit. Dum uero peruentum est ad monasterium cum utriusque sancti corpore, ita sancti Balderici pignus est aggrauatum, ut nullatenus moueri posset, donec sancti Iouini usque ad cenobium precedere membra fecissent.

 Cum autem domnus Dado uirdunensis episcopus hanc a rege  impetrasset abbatiam, et hec mira cepisset audire, constituit ut omnibus annis trium monasteriorum sacra pignora simul in quemdam medium deferrentur locum nomine Gaudiacum. De sede scilicet urbis uindunensis sanctus uitonus, et sanctus Agericus, sanctus uero Baldericus de monasterio suo, et sanctus Roduicus de Wasloio. In quo conuentu innumera postmodum sunt patrata miracula, ut uix preterierit huiusmodi coitio, in qua non aliquis infirmorum fuerit sospitate redintegratus: maxime tamen illi, qui patrocinia beati Balderici sunt expetere uisi. Quodam tali conuentu quidam locutus est mutus, quem uirdunensis arripientes secum ducere ceperunt,  asserentes quod sanctorum uirtus, quos detulerant, hoc miraculum perpetrasset. Sicque dum separati quique referrentur ad sua, tanto sancti Balderici pondere aggrauata sunt ossa, ut penitus manere uiderentur immobilia. Ad quem miraculi stuporem recurrentibus multis, dum queruntur sui, cur inibi uellet immorari, et quid ibidem disponeret operari, accidit ut requireretur ille qui locutus fuerat mutus. Tandemque reuocatus, ubi ad locum defixi perductus est pignoris, mox absque difficultate sublatum, et ad suum sacrum corpus gratanter est cenobium reportatum.

Prefatus presul Dado, postquam hanc sancti Balderici obtinuit abbatiam, res quasdam trans Rhenum  sitas ab Adelardo abbate ad idem dudum monasterium datas, pro uilla Gerlani monte, super Mosellam coniacente, mutauit. Ad quam uillam, dum sanciendi sibi causa, proficisci fratres huius congregationis precepisset, illi assumentes secum patroni sui, domni uidelicet Balderici membra, profecti sunt exsequi iussa. Qui dum ad uillam, que Deua [i, Dena] dicitur, peruenissent, tanto pondere sancta defixa sunt pignora, ut progredi nequaquam ualerent ulterius ea ferentes, initoque consilio, ut ad ecclesiam deferrentur ipsius uille, sub honore sancti Martini dicatam, perferendi recipiunt possibilitatem. Quo perlatis pignoribus, ut post orationem ab ecclesia est perlatum, iterum sancti aggrauatur corpusculum; mirantibusque cunctis, et quod aliqua  inibi Deus pro sancti sui glorificatione signa uellet ostendere quibusdam ferentibus, si qui adessent forte debiles, est requisitum. Aduenientibus autem lesis aliquibus, atque delatis quibusdam, uir quidam claudus erigitur, et femina quedam brachiis ab octo retro annis contracta resoluitur, dueque femine cece sunt illuminate, et infans annorum septem mutus loqui cepit. In quo loco crux ab ipsius uille hominibus posita est, ubi postea due femine lumen oculorum receperunt, et candele diuinitus accense, multique diuersis sunt ab infirmitatibus liberati.



CAPUT XLII. De ecclesia sancti Romani, et miraculis in Gallani [i, Gerlani] monte.

Ecclesiam sancti Romani, in prefata uilla Gellani  monte constructam, dudum Milo prepositus canonicorum huius loci ab eis auferebat: quam dum Bosone comite sibi eam reddente recepissent, et sancti Balderici membra illuc retulissent, audientes multi ad ipsius ceperunt confluere patrocinia. Inter quos due cece nobiles femine deducte sunt, et quedam perlata paupercula omnibus fere membris contracta. Nocte uero uigiliarum sancti Romani, dum de more peruigiles in ecclesia celebrarentur excubie. subito tantum celitus est lumen effusum ut omnia que fuerant accensa uideretur luminaria superare. Altare tantum, supra quod sancti erant ossa deposita, densa tegi uidebatur nebula, ipsumque sacri pignoris quasi moueri cernebatur gestamen. Cum repente una cecarum primum, moxque  altera sese uidere proclamant. Tum media iacens contracta, ubi cepit clamare, auxiliumque Dei, et sancti Balderici deprecari, paulatim resoluitur, primum brachiis, et inde poplitibus, donec erecta stetit in pedibus. Que postmodum sana effecta, clericorum stipe huc usque sustentatur. Igitur dum prefato morarentur in loco clerici cum pignore sacro, contigit quadam uespera cum simul residerent, ut cuiusdam Milonis amici homo, ebrietate atque furore succensus, cepisset ad eos dicere, quid ibi facerent, et quare in uillam Milonis ingressi fuissent? Quibus respondentibus quod sancti Balderici non Milonis eedem res essent; illoque contradicente quod non Balderici sed Milonis haberentur, comminantibus  eum clericis recessit, et in eminentem uille contiguam rupem conscendens sese in preceps dedit, sicque attritus iacuit, ut mortuus uel morti uideretur proximus, indeque sublatus ante sancti corporis presentiam est deportatus, ibique tandem se culpabilem reddens, insperate sanatus, et integre in breui restitutus est sospitati.

Item dum nuper ad prememoratam uillam Wasliciam huius sancti membra relata fuissent, quoniam Godefridus principis Henrici comes palatii eamdem peruaserat uillam, quidam clericorum sancti Balderici ad eumdem Godefridum pro hac causa perrexerunt; et cum nullam dignam potuissent apud eum percipere responsionem, nec magis se pro eis inde quam pro suo cane facturum respondisset,  clericus quidam ex his intentando subiecit, quod calidum proinde sudorem sudaturus esset, nec canis suus adiuturus eum foret. Ille furibundus ad hec eos a suo precipit eiici conspectu. Quibus recedentibus ipse mox diuina plectitur ultione, ualidaque correptus febre cepit grauissime uexari, nimiisque succendi ardoribus atque feruentissimis effluere sudoribus. Mittens igitur ad episcopum Coloniensem Wicfridum, hunc ad se uenire petiit, eique rem retulit atque id ab eo consilii percepit, ut ad prefatos clericos mitteret, eosque ad se uenire faciens, et errata corrigens, ab eis de sua infirmitate concilium et pariter auxilium quereret. Quod ille obaudiens, et ad eos mittens, ad se uenire mandauit. At missus eius typho ceu uidebatur inflatus superbie, cepit, ut ad  suum dominum mox clerici pergerent, imperitando precipere. Quibus renuentibus, sed eum caritatem secum facere rogantibus, ille contempsit, eoque recedente, in ipso egressu equus eius incitatus ab ipso prosiliens ruit, et collo fracto interiit. Sic ille humiliatus ad fratres rediit, caritatem quam spreuerat egit, et ita correctus recessit. Hinc iterum, tertioque uocati atque petiti, huius tandem uiri compertis incommodis, ad eum tum demum ueniunt, patientis compatiuntur cruciatibus, et confitentem peccatum suum, emendationemque promittentem precibus suis absoluere student. At ille statim se melius habero professus, ubi recessere fratres, conualuit, res quas inuaserat reddidit, ac deinceps ab earum se lesione continuit. uerum tanta domus eius affecta clade  fuisse perhibetur, ut uix aliqui remanserint qui eisdem rebus usi fuerant; ipsi etiam equi et canes interierint, et ipse peruasor, perditis cum cute capillis, et ungulis, uix euaserit.



CAPUT XLIII. De miraculo in Rheno flumine patrato.

Tunc ob infestationem Hungarorum, que primitus eo tempore in hoc emerserat regnum, concilio inito canonici sancti Balderici Rhenum cum domino suo transmeant. Inde quadam uespera remeantes, in fluminis medio nauem iactis defigunt anchoris. Relictisque paucis in naui cum sacro pignore custodibus, ipsi ad predictam scapnam properant sue possessionis uillam [scil. Wastitiam]. Tres uero quidam  latrones, comperto quod pauci resedissent in naui custodes, ibique thesauros, uel ornamenta sancti remansisse rati, conscensa tendunt illo cymba. Sed, antequam pertingerent ad ipsam quam petebant nauem, cecati diuinitus, perditoque sensu remigare non ualentes, impetu fluminis ferri ceperunt. Sicque nauicula eorum naui, que sancti corpus seruabat, impacta contritaque, mediis eos in fluctibus dereliquit. Quorum duobus fluuio mox absorptis, tertius, qui etiam famulus erat sancti Balderici, iacta manu nauem sancti arripuit, et taliter euadens mortem, clericorumque perductus in presentiam, nichil eorum que passus fuerat edicere ualuit, donec in crastinum refocillatus, sensuque recepto tandem que gesta fuerant enarrauit. Postquam uero a prefato loco  huius beati uiri ad suum monasterium sunt ossa relata, multa inibi feruntur ostensa miracula, que pre multitudine non habentur scripta. Illuc nuper quidam pauper candelam deferens in circulo deuolutam, paulo ante horam uespertinam supra loculum sacrorum hanc posuit ossium. Qui dum data oratione recederet, subito candala, supero accensa igne, cepit ardere. Que donec custos ecclesie ad uespertinalia pulsanda uenit signa, pallio, cui superiecta iacebat, illeso, deflagrauit, nec ullam pallio lesionem, cui adherebat, aggessit. Multa preterea sanitatum, clarificationumque ibidem creberrime ad declaranda sancti sui merita Dominus ostendere dignatur miracula, ad honorem scilicet ac laudem nominis sui, quod est benedictum in secula.



CAPUT XLIu. De miraculis in monasterio sanctorum Boue ac Dode factis.


In prememorato denique puellarum monasterio , in quo prefatarum sanctarum Boue, ac Dode translata prefati sumus corpora, nonnulla postmodum patrata probantur miracula. Ubi frigoritici atque diuersis egritudinibus occupati uenientes, optata merentur sospitate donari maxime in die solemnitatis earumdem . In qua quedam nuper puella, auditu frustrata, ui inualitudinis sensus huius obturatis meatibus, interuentu earumdem sanctarum Christi sponsarum, perdita dudum munia recipere meruit aurium.



CAPUT XLu De uisione cuiusdam puelle.


Habetur in hoc monasterio quedam sanctimonialis uirgo, neptis quondam Guntmari religiosi presbyteri, nomine Ricuidis, cui apparuerunt olim per uisum beatus Petrus apostolus et beatus Remigius, significantes ei, quod iter Rome eidem, dum reuerterentur ad ipsam, precepturi essent; asserueruntque se medio mense Septembri, scilicet Exaltationis sancte Crucis die, reuersuros Qua exspectatione suspensa nichil inde alicui, prohibita scilicet ab eis, ausa est intimare. Die uero qua predixerant redituros, iterum apparuerunt ei, iubentes ut accersiret fratrem suum Fredericum presbyterum, et exhortaretur eum sequi, prout magis potuisset, uestigia premissi sacerdotis  Guntmari, et ex ipsorum iussione predictum iter iniungeret illi secum exsequi, tali uidelicet tenore, ut ab ea die nec ille, nec ipsa carnem comederent, aut uinum biberent, donec iter ipsum arriperent, nisi tantum uini, quantum emi potuisset ex pretio, quod super altare quoddam ab ipsis ei designatum repertura esset, ipsa duntaxat perciperet. Ut ergo inde magis crederetur, quasdam sorores, tres uidelicet sanctimoniales huius monasterii, ad id inquirendum sibi testes ascisceret, denominatis scilicet personis, quas aduocare debuisset. Sanctus autem Remigius hoc insuper addidit, ut diceret illa fratri suo quatenus esset memor, quod illi quondam apparuerat, et ei locutus fuerat. Addens etiam pro signo recognitionis, quod eum in palma de cultello uisus fuerat  percussisse. At illa mox ad prefatum fratrem suum mittens, mandauit ei ut ad se festinanter ueniret. Qui ueniens sororem suam hora iam uespertina ieiunam adhuc, et de uisione ualde stupefactam inuenit. Que aduocans denominatas sibi sanctimoniales, pariter ante denotatum altare septem psalmos penitentiales decantauerunt, additis insuper litaniarum precibus, accesserunt ad altare, et exuentes operimentis, repererunt in cornu eiusdem altaris obolum paruum, quem assumentes cum gratiarum actione dederunt pro uino, quod tantummodo hec sanctimonialis bibit, non deinceps amplius uinum sumptura, donec iter iniunctum tam ipsa, quam predictus frater suus, inirent. Quod fideliter et fiducialiter arripientes, prospere, Deo iuuante, et S. Petro et  sancto Remigio suffragantibus, ut ipsis promiserant, peregerunt. Ac deinceps a carnibus illa  abstinet, ac tribus diebus in hebdomada, usque dum signum sonet ad secundam, nichil operis agit, orationibus et psalmodie uacans; quod sibi usque ad septem annos commemorat adimplere preceptum. Fratri uero suo prememorato hoc a supradictis sanctis per ipsam mandatum est, ut quatuor diebus in hebdomada a carnibus, omni uero sexta feria a uino semper dum aduixerit, debeat abstinere. Que et obseruare uisi sunt.



CAPUT XLuI. De altero Remis puellarum monasterio.

Alterum denique puellare monasterium Remis habetur situm ad portam, que olim Collaticia, scilicet  a conferendis mercibus, nunc Basilicaris [forte Baseillo] uocatur, eo quod circa se basilicis dudum, pre ceteris portis, abundasse feratur; seu quod euntibus ad basilicam, in uico sancti Remigii consistentes, peruia fuerit. Supra quam domno Rigoberto habitaculum fuisse commemorauimus [l. II, c. 12]. Quod monasterium domnus Guntbertus uir illustris in honore sancti Petri construxisse traditur, quod regale, uel fiscale uocatur, eo quod in regali potestate usque ad moderna tempora fuerit habitum. Quod monasterium Ludouicus imperator Alpheidi [al., Alpaidi et infra] filie sue, uxori Begonis comitis, dono dedit, eidemque sacro loco immunitatis preceptum delegauit, ut et pater ipsius Karolus imperator  egerat olim. Quod cenobium postea per precariam ipsius Alpheidis, uel filiorum eius Letardi et Ebrardi, ad partem et possessionem Remensis deuenit ecclesie. Hic haberi asseritur dens sancti Andree apostoli: cuius beneficia multi, qui eum osculari promerentur frequenter experiuntur infirmi. uidimus hic, in ecclesia scilicet huius cenobii, cereum igne celesti ter quoque accensum; quem cereum collata cera fecerant quidam ciues Remenses, qui ad uisitanda nuper Apostolorum limina profecti fuerant. uidimus in hoc quoque monasterio puellam quamdam sudasse sanguinem, que tunc hebdomada plena iacuit immota, quasi mortua, et uisiones ei sunt ostense nonnulle.



CAPUT XLuII. De domno Guntberto, et ipsius uxore Berta.


Premissus itaque domnus Guntbertus huius instructor cenobii, relicta coniuge, maritima petens loca, ille etiam monasterium quoddam condidisse fertur. Ubi et a barbaris decollatus fuisse traditur. Relicta uero ipsius domna Berta cenobium puellare apud Auennacum, Domino sibi locum per angelum demonstrante, construxit. Et dum inibi aquam non haberet, impetrauit a possessoribus proxime silue, argenti libra data, fontem quemdam, duobus fere millibus a suo monasterio distantem. Ex quo fonte mox riuus egressus, secutus est eam ad cenobium remeantem. Qui adhuc largiter affluens, pro eo quod tantumdem fuerit emptus, Libra uocitatur. Priuigni denique ipsius domne Berte, insurgentes contra eam,  interemerunt illam. Qui statim traditi Satane in interitum carnis, ab humano sensu in beluinam feritatem mutati, decessisse [ms. r., defecisse] feruntur. Nepti uero domni Guntberti, nomine Montie, que sceleris huius consentanea fuerat, noctu uigilanti domna Berta fertur apparuisse, eique precepisse, ut corpus domni Guntberti ad hunc locum referre satageret, ac iuxta suum funus collocaret; sicque illi peccatum conscie necis sue Dominus indulgeret. Que signum petens, quo sibi dimissum id esse sciret, audiuit quod mox ut iussa complesset, ex eius ore uel naribus erumperet sanguis. Quod et impletum est, dum corpus domni Guntberti iuxta pignus Berte reconditur. Huius domne Berte corpus post centum circiter annos inuentum est integrum, et plage ipsius ita tunc recenti  affluxere sanguine, ac si eadem hora uiuenti fuissent ingeste. Ad horum denique sanctorum honorem et meritum demonstrandum, multa postmodum Dominus dignatus est operari miracula, que causa negligentie non habentur ascripta. De quibuslibet autem tribulationibus ipsorum congregatio Domini misericordiam, per eorum intercessionem expetiit, misericorditer impensam sibi consolationem percipere meruit. Quedam preterea mulier ab altera huius monasterii linteum nuper furata secum ferre uoluit, sed egredi ecclesiam nullo modo potuit, donec suum confessa reatum, sublatum restituit altari uelum. Hoc monasterium, uel abbatiam domnus Fulco presul ab Odone rege concedi ecclesie Remensi per paginam  preceptionis ipsius regis obtinuit, et pro confirmando eo huic ecclesie, a Formoso papa priuilegium apostolice sedis impetrauit.



CAPUT XLuIII. De duabus ecclesiis sancti Hilarii Remis.

Sunt hic Remis ecclesie due in honore sancti Hilarii: una infra ciuitatem, in qua nuper quedam puella contracta, et paralytica diuina est erecta uirtute; altera, que est antiquior ecclesia, ante portam Martis sita, quam sanctus Rigobertus pontifex antecessoribus nostris clericis ad sepulturam ipsorum dedit. Que dudum, scilicet ante discessionem, uel expulsionem domni Artaldi episcopi, crebris illustrabatur miraculis. Unde et tunc ab eo, ciuibus quoque suffragia ferentibus, tectis ac nouis est reparata  laquearibus. Nam quidam cecus, nomine Paulus, admonitus in somnis, ut ad eamdem pergeret ecclesiam, lumen ibi recepturus, aduenit, et recuperato lumine, nec mora, uidens abcessit. Quidam ex episcopi famulis cum ad ipsam pergeret ecclesiam, piscatorem cum piscibus ante fores ecclesie obuium habuit; quos apprehendens uelut empturus abstulit. At pauper ille piscator, ut inde sibi cum sancto Hilario conueniret, deuotionum clamores lugubri mente in eum ingessit. At ille despiciens huiuscemodi uoces, ecclesiam, quasi missam auditurus, intrauit. Ubi dum staret, subito corruit, grauiterque uexatus eiicitur. De qua uexatione non paruo tempore laborauit. In huius ecclesie cemeterio quidam Scotigena, Dei seruus, olim sepultus. Sed cum iam a  nostris et nomen, et memoria ipsius sepulture uideretur abolita, apertis sese cepit manifestare uisibus. Nam dum quidam ciuium non de inferioribus, sed pauper rebus, olim nostris diebus obisset, amici eius ad Hildegarium huius ecclesie presbyterum accedentes, petunt ab eo ut locum sibi sepulture impertiret, ubi sarcophagum reperirent in quo corpus ipsius recondere possent, quia de rebus ipsius unde emerent non haberent. Qui dum eis petita concessisset, sepulturam serui Dei aperuerunt; sed ipsum eius sarcophagum aperire nequiuerunt. Quo audito, presbyter accessit, et coopertorium sarcophagi leuare tentans, aliquantulum aperuit sepulcrum. Deo quo mox fragrantia tante suauitatis emanauit, ut nunquam se delectabiliorem testatus sit  hausisse odorem. Introspiciensque uidet corpus integrum sacerdotalibus infulis redimitum, recomponensque sepulcri pallam, non ausus est hanc amplius uiolare sepulturam; permisit tamen ut idem corpus, depositis quibusdam, superponeretur tabulis. Ipsa nocte uisus est ei auunculus suus presbyter in somnis, qui iam dudum decesserat, asserens quod ualde offendisset Deum preterita die, maxime si sepulcrum sancti uiolare presumpsisset. Idem quoque beatus uir quidam sub ipsis diebus apparuit, et quia ualde grauaretur pre pondere et indignitate superiecti sibi cadaueris intimauit, et ut indicaret presbytero iussit; quia nisi cito corpus id [ms., iam] fetidum a sepultura sua repelleret, diuina quantocius ultione plectendus  esset. His presbyter admonitionibus pauefactus, cadauer quod sepulture sancti superpositum fuerat, eiici fecit cum festinatione, et aperta alibi sepultura recondidit. uisus est idem sanctus Domini postea cuidam rustico, precipiens ei ut iret ad episcopum Artoldum, et indicaret ei ex uerbis eius, ut corpus ipsius, quod extra iacebat, intra ecclesiam transferret. Quod idem rusticus intimare timens, neglexit mandatum. Nec longe post iterum apparens euigilanti, duriter increpauit illum, quare preceptum neglexit, et corripiens alapa eius percussit maxillam. Qui mox auditum amisit ipsius auris in qua percussus est parte, capitisque dolore per dimidium fere uexatus est annum. Deinde cuidam presbytero in eadem ecclesia, sub premisso sacerdote seruienti, apparens in uisione  quadam Dominica nocte, admonuit eum, ut episcopo indicaret, quatenus corpus ipsius in predictam ecclesiam transferret; locum quoque ubi ponendum foret ostendere non omisit, intimans ei obitum, et causam obitus, uel aduentus sui, significans se Scotigenam fuisse, Romamque orationis gratia cum sociis petendi itinere occupatum, a latronibus super Axonam fluuium fuisse peremptum, indeque corpus suum a sociis huc delatum, ibique sepultum; propalans etiam nomen suum, quod uocaretur Merolilanus [scil. Merolianus], iubens ut id nomen, ne forte memoria delaberetur, ascribere curaret, inclinansque se partemque crete, que fortuitu iacebat, apprehendens dedit ei, precipiens ut illud continuo adnotaret in arca que lecto ipsius adherebat. Quam ille  cretam uisus est accepisse, nomenque descripsisse. In quo dum pro L littera, R scriberet, corrigere hoc eum monuit, et ita in crastinum hoc nomen ascriptum inuentum est, ut testaretur idem presbyter, quod uigilando per diem tam bene scribere nequiuisset. Quibus reuelationibus monitus episcopus, ecclesiam quidem restaurari fecit, sed corpus sanctum non transtulit. Nec diu postea sic ei contigit, ut in eadem ecclesia coram Hugone principe se abdicaret episcopii gubernatione.



CAPUT XLIX. De ecclesiis in honore sancti Martini circumquaque per totum circiter episcopium constructis.

In honore quoque beati Martini multe circumquaque per totum circiter episcopium habentur ecclesie,  diuinis miraculis illustrate, ad que neminem credimus enarranda sufficere. In uico denique sancti Remigii constat ecclesia huius beati confessoris, que clericorum olim fertur habuisse congregationem, de qua tale apud nos refertur miraculum. Quidam uir illustris, cum duxisset uxorem, non longe post in expeditionem precepto regis profectus, diuque moratus, postquam domum rediisset, significatum est illi quod uxor eius adulterio fuisset corrupta. Quam uir uxorem diligens, tali examinatione probare uoluit audita, ut supra sacra ecclesiarum que in hac uico habentur uxor sibi iuraret altaria quod hoc crimine esset innoxia, sicque immunis sibi postmodum foret a noxa. Quod illa non abnuens, prompta suscepit,  facturaque fidem dictis, cum marito ad uicum peruenit, et dans super quarumdam ecclesiarum altaria iusiurandum, tandem peruenit ad huius ecclesie domum, accedens ad altare, dum falsa mente deierat improba, repente utero disrupto eius labuntur humo intranea, procidensque mortua ostendit quam uera essent que de se marito fuerant intimata. Ille nutu Dei compunctus ad miraculum, uouisse traditur se ulterius mulierem non habiturum; familiamque uxori delegatam eidem addicens ecclesie, hanc eis dedit legem, ut capitis censum ibidem dependerent, nullique preter id obnoxii seruitio forent. Que familia hac sibi lege seruata, ad duo millia, uel amplius excreuisse reperitur capita, ut olim, scilicet antequam uastaretur a barbaris, duodecim libras  argenti partibus prestaret ecclesie.



CAPUT L. De miraculis sancti Martini Remis ostensis.

Aliis etiam nonnullis beati Patris huius urbis nostra fertur insignita miraculis. Ex quibus ea que sanctus Gregorius Turonensis  in suis miraculorum libris enarrat hic indere placuit, ut si qui hec legentes, ea forte non legerint, hic reperire possint. Refert enim, quod transeunte se quondam per pagum Remensem, retulerit ei quidam Remensis, carcerem in quo famulus ipsius hominis inter reliquos uinctus tenebatur, beati Martini uirtute patefactum, uinctosque ab ergastulo absolutos, liberos abscessisse. Erat enim huiusmodi carcer, ut super struem tignorum axes ualidi superpositi  pulpitarentur; ac desuper qui eumdem [orig. eosdem] opprimerent, insignes fuerant lapides collocati. Nihilominus et ostium carceris sera ferro munita, obducto, claue pessulo, obserabatur. Sed uirtus antistitis, ut ipse relator asseruit, lapides pulpitaque disiecit, catenas confregit, trabem que uinctorum coarctabat pedes aperuit, ac nec reserato ostio, homines per era subleuatos foras, tecto patente, produxit, dicens: »Ego sum Martinus, miles Christi, absolutor uester, abscedite cum pace, et abite securi. Sed cum nos, inquit Gregorius, ad regem accedentes huius uirtutis miraculum diffamaremus, affirmauit rex quosdam ex his qui absoluti fuerant ad se uenisse, atque compositionem fisco debitam, quam illi fredum uocant, et se fuisse reis indultam.« Refert  etiam idem Gregorius  se quondam hanc urbem petisse, et in sacrario huius Remensis ecclesie Sigonis aurem surdam referendarii Sigeberti regis, uirtute beati Martini, cuius habebantur apud se pignora, dum colloqueretur secum, subito patefactam atque sanatam fuisse.



CAPUT LI. De sancta Macra uirgine.

Passa est in hoc Remensi pago beata Macra uirgo sub Rictiouaro prefecto, que post insuperabilem Christi confessionem grauissima tormenta perpessa, post mammillarum abscissionem, et repentinam curationem per angelicam in carcere uisitationem, dum super prunas et testulas accensas nuda uolutaretur  cum precibus et gratiarum actionibus, immaculatum Deo reddens spiritum, ac triumphans aduersarium, inibi leta petiit celum. Corpus eius haud procul a loco ubi passa est, tunc exstitit tumulatum. Multa uero post annorum curricula cuidam bubulco per uisionem locus, quo beatissima uirgo condita fuerat, iuxta quamdam in honore beati Martini constructam ecclesiam, reuelatus est. In quo uisu admonetur, ut corpus sacratissime uirginis intra prefatam ecclesiam reconderetur honorificentius, quatenus incolis eiusdem loci, prout decebat, innotesceret manifestius. Quod et mox a uiris Deo amabilibus magno constat peractum decore. In qua donec uenerabile corpus eius requieuit, insignia per ipsius intercessionem sunt patrata miracula. Ibi ceci uisum, claudi  gressum, surdi auditum, Domino eius obtentu largiente promeruerunt. Procedenti uero tempore uir quidam strenuus sanctarum fundator et cultor edium, nomine. Daugulfus [i, Dangulfus], eius ubi nunc ueneratur, fundauit templum, in quo illius sacratissima transtulit membra, regnante magno imperatore Carolo; ubi non minima quoque Domino prestante, sepe miracula peraguntur  . Quam nuper ecclesiam, tempore scilicet persecutionis Hungarice, iidem barbari succendere cupientes, aceruos quosdam frugum magnos, qui parieti eiusdem adheserant, incendunt, exustisque segetibus, flamma licet ecclesie tecta lambente, eamdem tamen accendere nequiuerunt.



CAPUT LII. De sanctis Rufino et ualerio martyribus.


Eodem tempore quo hec sacra uirgo passa est, lancinator eius Rictiouarus per urbem Remorum transiens, et quosdam Christianos ad culturam deorum compellens, ut eos superare nequiuit, trucidari precepit. Et egressus inde reperit duos quosdam uiros Rufinum et ualerium, fide Christi robustos, regalium tamen horreorum custodes. Quos comprehensos, ubi comperit Christi dilectione et confessione firmissimos, plagis afflictos diuturna carceris macerauit retrusione: ubi angelica uisitatione ac consolatione releuati et confortati sunt. Sic inuicti tandem reperti, capitalem subire sententiam. Cumque non post longa temporis interualla ad urbem Remorum sacratissima deducerentur eorum membra feretris  imposita, in loco illo, ubi nunc tumulata ipsorum requiescunt ossa, ita tunc feretra sunt [c. i. feruntur] aggrauata, ut nequaquam loco moueri ualerent. Et ita Deo iubente factum esse probatur, ut ubi pauperibus eleemosyne distribuerant largitatem, ibidem suorum corporum gratam perciperent requietionem. Sed dum nuper gens barbara Nordmannorum seuitura se Galliis infudisset, ob uitandam huius persecutionis procellam, eorum pignora ad urbem sunt Remensem delata, positaque in beati Petri ecclesia, et per dies plurimos ibidem sub honore seruata. At cum iam demum, barbaris recedentibus, in nos bacchata diu tempestas desedisset [i, deseuisset],  rediissetque tandem, Deo iubente tranquillitas, presbyter, qui sanctis deseruiebat, et ad propria iam dudum redire cupiebat, accelerauit sanctorum martyrum glebas tollere, et ad dicatum sibi locum referre. Postque celebrata missarum solemnia leuantur a sacerdotibus sacrata Christo corpora, atque cum magna populorum referunt comitante caterua. Contigit autem diem illam, que Dominica scilicet habebatur, uentorum flatu fuisse nimbosam, ita ut omnes candele, que ad obsequium sanctorum ferebantur, ui turbinis exstinguerentur. Cumque carpentes iter partem fluminis fuissent ingressi, cereus qui ante sanctorum pignora ferebatur exstinctus, repente celitus accensus, omnibus mirum exhibuit spectaculum. Sicque inter commistos grandine nimbos,  et uentorum flatus ad quatuor fere millia durauit ex miraculo flamma. Disposuit denique postea presbyter cereum ipsum in meliorem formam de eadem reficere cera. Cumque id a sacerdotibus sibi subiectis efficeretur, mirum dictu inter manus eorum mollis cepit crescere cera, et in magnam grandescere quantitatem.



CAPUT LIII. De miraculis eorumdem sanctorum.

Cumque illi stupentes, admirantesque perstreperent, ingressus presbyter, et uidens auctam sic fuisse ceram credidit eos aliam ceram illi, quod non preceperat, adiecisse. Sed cognito tandem a sacerdotibus, quod acciderat, miraculo, Deo gratias egit, et ceram in ecclesia ad memoriam tante rei reposuit. De  qua cera Riculfus Suessionum uenerabilis episcopus reliquias sibi deferri iussit. Sed et uicinarum ecclesiarum religiosi presbyteri exinde ob deuotionem expetitas particulas in ecclesiis uenerabiliter condiderunt. Alia autem uice, cum de Suessonica ciuitate, in qua ob similem persecutionem delati fuerant, ad locum proprium referrentur, claudus quidam cum ceteris qui sanctorum corpora deuoto comitabantur obsequio, reptabundus annisu quo poterat, incedebat. Non quidem hunc natura claudum produxerat, sed ex tempore illi accesserat gressum dolenda debilitas. Cumque ad uillam, que uasneia dicitur, uenissent, mox natiue rectitudini restitutus, proiectis adminiculis suis cepit uadere plantis, et Deum in sanctis suis mirabilem ore collaudare gratanti. Preterea in  eos qui sacrum locum uiolare et res sanctis martyribus delegatus peruadere nituntur, quam cito diuina ultio exeratur, uno exemplo sufficiat demonstrare. Tempore quo inter reges Odonem et Karolum graues agebantur Francorum in regno discordie, per hanc occasionem licito rapine et depredationes fiebant, confusum erat fasque nefasque; nusquam Dei aut humanarum timor legum, sed ui et potentia uniuersa constabant; aliquando ad uillam, que Basilica dicitur predones adfuerunt, ceperuntque omnes pauperum substantiolas auferre. Tunc quedam muliercula cum supellectili sua fugiens ad ecclesiam sanctorum martyrum, cursu rapidissimo tendebat. Quam quidam  ex his qui ad predandum uenerant, ita ut sedebat equo uelocissime insequi cepit, uolens eam capere, et seria sua illi auferre. Sed cum quidam de astantibus diceret: Noli miser, noli illam in atrium sanctorum insequi martyrum, ne tibi mali aliquid contingat. Ille nichil ueritus, admisso equo rapidissime fugientem insequebatur mulierculam. At ubi primis atrio pedibus equus institit, subito cernuatus cecidit. Sessor autem eius tam graui allisione uexatus est, ut a summo genu usquead pedem, disrupta tibia, caro uelut ferro incisa dehisceret, osque ipsum carnis tegimine [ms. i, tegmine] nudatum, pateret; et qui superbus eques uenerat, iam humiliatus, nec suis pedibus incedere ualens, manibus alienis de atrio ecclesie proiectus est. Tunc equo et que habere potuit  sanctis martyribus pro eo datis, morti quidem subtractus est; sed quod superuixit temporis inutilis et nulli operi aptus fuit, testimonium diuine uirtutis in sua debilitate circumferens, et aliis quibusque salubrem timorem, exemplo patrate in se ultionis, incutiens, ne talia agentes similia patiantur. Illud quoque notissimum, et omnibus habetur peruulgatum, ad sanctorum martyrum sepulcra oleum aliquando creuisse. Siquidem presbyter uas quoddam fictile iuxta altare posuerat, ad seruandum oleum, quod ibidem ad fontem luminis, ardere debebat. In quo uase parum quidem olei remanserat, maiore eius parte in lychnorum lumine consumpta, cum repente cepit crescere, et nullo inspiciente in maius augeri, donec os uasis crescens oleum exequaret.  Quod, cum per dies aliquot fieret, nec iam se intra uasis angustias liquor diuinitus auctus caperet, ac guttatim in terram flueret, clericus ecclesie ipsius custos hoc solus animaduertit, et subiecto uase altero, intra paucos dies ad unum sextarium collegit, furtimque abscondit; putans infelix diuinum miraculum cupiditatis sue fore compendium, et unde prouidebatur omnibus patrocinium, inde clandestinum se posse credidit perficere furtum. Sed Christus, qui sanctos suos mirificare apud omnes decreuerat, non diu permisit latere, uel illius pudendum facinus, uel quod ad suorum martyrum gloriam contulerat munus. Nam quadam die domum, que basilice adheret, in qua etiam Suessonicus episcopus, cum illuc accedit manere consueuit, presbyter  nescio quid cause fuerit, ingressus, uidit uas illud oleo superfluere, et miratur unde illa esset olei copia, cum illic perraro huiusmodi inueniri possit liquor, cepit percunctari clericum tanti criminis conscium, cuius esset oleum, aut quis illud ibi deposuisset. Sed cum ille diceret, nescire se unde esset, pueri, qui ad discendos psalmos ibidem residebant et rem omnem nouerant, indicauerunt presbytero et factum miraculum et custodis furtum. Ille hoc audito cito ad uas quod iuxta altare stabat recurrit, et pauimentum adhuc olei exundatione madens inuenit. Cumque immensum in sanctis suis glorificaret Deum, alius quidam de custodibus aduenit et confessus est se magnam partem olei ipsius, nullo teste, tulisse, et ubi uoluit, et sicut uoluit expendisse.





AUCTARIUM FLODOARDI Ex codice Igniacensi, qui continet Breuiarium Flodoardi libris duobus comprehensum cum appendice.


 : Denique Winemarus eius interemptor, etc., usque finiuit. At uero prefatus Fulco utpote uir sapiens, Deumque timens testamentum suum iam dudum ordinauerat, et de iure patrimonii sui quibusdam ecclesiis distribuerat, inter quas Ecclesie Remensi pro anime sue remedio uillam Nemincum que sita est in episcopatu Nouiomensi contulit, cuius redditus pro illius memoria annuatim recolenda canonicis Remensibus diuiduntur. De cuius etiam uille censu canonici Nouiomenses habent singulis annis solidos LX illius monete. Cuius autem conuentionis causa nummi isti ecclesie Nouiomensi ab Ecclesia Remensi persoluantur, hic apponere non incongruum estimamus: ut ergo facilius hoc ostendamus, memoriale  scriptum illius pacti huic operi adnectamus.

»In nomine sancte et indiuidue Trinitatis, presentibus et futuris sancte matris Ecclesie filiis sit  nota conuentio habita inter canonicos sancte Marie Remensis ac sancte Marie Nouiomensis de tertia parte uille que dicitur Bidricus. Harduinus Nouiomensis ecclesie archidiaconus, postea autem Lingonensis factus episcopus, ipsam tertiam partem uille supradicte, que sibi a parentibus iure hereditatis cesserat, fratribus ecclesie Nouiomensis pro remedio anime sue contulerat, quam dum longe remoti tenerent, predones regionis per inuasiones crebras atque predationes uehementer uastabant. Qua necessitate compulsi, sed et a fratribus Remensis ecclesie commoniti, ad Trecensum eam dederunt pro libris III nummorum uermandensium, quos singulis annis acciperent de censu apud Nemineum in festo S. Dionysii. Quod si de censu soluendo iniustitia  facta fuerit, emendetur lege fori. Si uero uilla ipsa uastata fuerit, Remenses fratres ab hac conuentione ideo non resiliant; et si emendata fuerit, Nouiomenses  fratres in sua conuentione ideo nichilominus permaneant. Huius uero conuentionis ratio facta est consilio atque consensu Widonis archiepiscopi, Odalrici prepositi, Richardi decani, Odonis cantoris, necnon totius congregationis. At ex altera parte similiter concessa est ista conuentio Balduini Nouiomensis episcopi uoluntate, atque consilio Haganonis prepositi, Rotberti decani, totiusque congregationis communi suffragio. Insuper etiam utraque pars uolentes pactum hoc fore perpetuum, scriptum fieri delegarunt, quod esset in sempiternum predicte conuentionis testimonium. Actum anno incarnationis Dominice mill. LI, indictione III, regnante Henrico rege, anno XXIII, archiepiscopatus domni Widonis anno XuIIII, Balduini episcopi Nouiomensis anno  uIII.«

: De isto Seulpho solebant dicere nostri antecessores quod ipse ampliauerat templum hoc quantum continet longitudo arcuum trium. Dicebant quoque quod ipse ueterem turrim construxerat, quam domnus Samson  archiepiscopus dirui fecit, quando etiam ipse ecclesiam duorum arcuum longitudine ampliauit, et in unoquoque latere turrim unam edificare inchoauit anno incarnati uerbi 1152. Sed quoniam de predicta opinione nulla in libro Flodoardi mentio inuenitur, incertum esse uidetur, quod neque scripto, neque teste aliquo comprobatur. Porro iste Flodoardus, qui huius operis est auctor, fuit contemporaneus Heriuei archipresulis, Seulphi quoque atque Artoldi, ut ex ipsius uerbis perpenditur, et qui minora horum opera enarrauit, rem istam magnam, si uerum esse sciret, forsitan non omisisset. Sane prefatus Seulfus, ut scriptum habemus, immunitatem claustri nobis largitus est, uidelicet domos uendendi, emendi, seu inuicem commutandi, pro qua  largitione annuatim defunctionis eius diem recolimus, cui etiam obsequio Tilpini atque Widonis memoriam, qui pridie quam iste decesserunt, et multa Ecclesie bona contulerunt, non immerito adiungimus. Nunc itaque paululum digressi, ad narrationis seriem articulum reducamus.





IN LIBROS HISTORIAE REMENSIS ECCLESIAE SCHOLIA SEU NOTAE Quibus obscura queque illustrantur, dubia et inuoluta explicantur, mutila ac deprauata supplentur et emendantur. AUCTORE GEORGIO COLuENERIO, SS. Theologie doctore et regio ac ordinario in Academia Duacensi professore collegiate ecclesie S. Petri preposito et Academie cancellario.




SCHOLIA IN LIBRUM PRIMUM.



PROLOGUS.


Preclaro presuli R. Flodoardus. Sic cum R. P. Iacobo Sirmondo extendimus, cum ms. sit R F L, ubi, ut idem Sirmondus ait, per litteram R. nonnulli putant Rodulphum episcopum Laudunensem intelligi, quem scribit in Chronico suo hic auctor noster obiisse anno 948: neque hec historia ulterius progreditur.



CAPUT PRIMUM.

Fratris militibus . . . . . interfectum. Sic omnia exemplaria, atque ita frequenter loquitur, subaudita prepositione, pro a fratris militibus, quam adiecit I. Sic infra cap. 6, turbis remotus popularibus.

 Cuius etiam fornicem prodeuntibus dexterum. Hoc est eum qui a dexteris est iis qui ciuitatem ingrediuntur.

Naute siquidem cygnum bonam prognosin prodere ferunt, ut ait Aemilius. Hec uerba cum disticho sequente sumpta sunt ex Isidoro lib. XII Originum siue Etymologiarum, cap. 7, ex quo adieci uoculam ait. Isidorus ea desumpsit ex Seruio in I Aeneid., ad uersum:

Aspice letantes bis senos agmine cygnos.
Habet autem distichon hoc Aemilius Macer in Ornithogonia, quem librum citat Seruius; item Nonius Marcellus, uerbo prosecta. Ubi tamen pro Aemilius  male legitur Licinius, ut docti adnotarunt. Seruius ubi supra ad uersum: Ignauum fucos, nominat Marcum Aemilium. Quod uero de anseribus hic subiungitur, sumptum est ex eodem Isidori loco, ubi de Capitolio per anseres seruato citat Liuium, Plutarchum et Florum. Quibus addi potest Plinius lib. X Hist. Nat., cap. 22, et lib. XXIX, c. 3, et ipse uirgilius lib. uIII Aeneidos sub finem.

Urbis autem nostre nomen Durocortorum quondam dictum. Ita hoc loco et infra semper legunt exemplaria C, M et I, pro quo S. ubique substituit Durocortum; quod legitur quidem uulgariter in textu Iulii Cesaris loco hic allegato. uerum Fuluius Ursinus in suis emendationibus testatur in libro suo a sexcentis pene annis conscripto, et alio codice uaticano legi  Durocortorum, quomodo et Ptolomeus legit . Eadem lectio probatur ex Aethico, et commentario Hieronymi Surite ad Itinerarium Antonini, et ex Hincmaro epist. 6, inter eas que a R. P. Buseo edite sunt, c. 18. Petrus Diueus, et Abrahamus Ortelius in suo Thesauro Geographico Durocottorum scribunt, mutata littera r in t.

uastatis regionibus, exercitum Cesar. Sic Orig. et C, pro quo MS I male legunt factis legionibus, ut declarant ea que in Cesare precedunt.

Aethicus etiam in Cosmographia sic memorat. uerba que citat leguntur in Itinerario prouinciarum, quod Antonino Augusto, alias Antonino imp. ascribitur, et in editione Basileensi 1575 Aethici Cosmographie subiungitur, estque uerisimile Aethicum utriusque  auctorem esse. uideatur prefatio dicte editionis. Cosmographie Aethici philosophi meminit S. Euerardus Cisoniensis id suo testamento.

M. P. M. Ita ubique exemplar nostrum M. Quod lege, millia plus minus, uel potius, millia passuum, ut uult Hieronymus Surita initio sui Commentarii in iam dictum Itinerarium, refutans aliam interpretationem: Quod liquido, inquit, confirmare possimus uias eas certis et constantibus lapidum dimensionibus fuisse demetatas. Pro quo et illud facit, quod in ipso Itinerario non legantur nisi duel ittere M. P.---I distinctis punctis posuit M. P. M., omissa uirgula superiacente.

Item a Durocortoro Diuodorum, et paulo post, Diuodorum. Frequentius in dicto Itinerario scribitur  Diuodorum, quomodo uerisimile est secundo quoque loco legendum esse, uti legit I. Hec hodie ciuitas Metensis, aut Theonis uilla esse creditur.

Item a Bagaco Neruicorum. Restitui pro ab Agracco ex dicto Itinerario, in quo tamen quedam exemplaria legunt Baiacum. uidetur autem intelligi oppidum Hannonie, quod tunc Bauacum dicitur.



CAPUT II.

Castra in altitudinem pedum XII fossamque pedum XuIII munire iubet. Clarius Orig.: »Castra in altitudinem pedum XII uallo fossaque duodeuiginti pedum munire iubet.«

Cum finem oppugnandi nox fecisset. Sic restitui ex  Orig. pro, non fecissent. Et paulo post: Eo de media nocte, pro, eo die media nocte.

Et docilis rector rostrati Belga couini. Ita in S correctum ex Orig. quo modo et I legit, cum M. legat monstrati Belgaco uinci. In Corpore Petarum, edito Lugduni 1603, legitur quoque monstrati et in primo uersu Aturi pro Satyri, cum uera lectio, ut in Thesauro suo docet Ortelius, sit Atyri. Est autem Atyrus Tarbellorum in Gallia Aquitanica fluuius erumpens in Oceanum. Porro couinus est rhede seu uehiculi falcati genus, quo Britanni et Galli in preliis utebantur.



CAPUT III.

S. Sinicium uidelicet Suessonice sedis primo, nostrum postea presulem. Et infra Suessonicam et Suessoni.  Hec est quasi perpetua lectio antiquioris exemplaris M, quam S ubique mutauit addita littera i, scripsitque Suessionice et Suessioni, etc. Sed antiquam retinere placuit, eo quod probationem suam habeat ex Ptolomeo, Aethico et aliis, atque etiam ex Gallica uoce Soissons, tametsi posterioribus seculis alia sit usitatior, que in Iulio Cesare interdum reperitur. Nec refert utrum hoc an illo modo efferatur. Ceterum ueritas historie hic narrate ex eo confirmatur quod S. Sixtus et S. Sinicius  ponantur primi in catalogo episcoporum Suessonensium, sicut et Remensium, ut uidere est in tabulis Antonii Democaris, ubi referuntur martyrium passi sub Nerone, sicut et Amansius horum successor. Atque ob eam  causam, teste eodem Demochare, episcopus Suessionensis primum locum obtinet inter suffraganeos episcopos prouincie Remensis, et inter eos decanus appellatur, primamque uocem obtinet in deliberationibus, etc.: quia uidelicet iidem fuerunt primi episcopi Suessonenses et Remenses. Nomina uero episcoporum qui olim subesse solent archiepiscopo Remensi hec sunt: Suessionensis, Catalaunensis, Laudunensis, Bellouacensis, Ambianensis, Nouiodunensis, Siluanectensis, Camaracensis, Atrebatensis, Tornacensis et Morinensis. Deletis autem Morinis a Carolo u imp. 1533, sedes episcopalis ex parte translata est Bononiam, manetque Bononiensis episcopus eidem Remensi metropolitano subiectus. Sed anno 1559, in erectione nouorum in Belgio episcopatuum  per bullam Pauli Iu, subtracte sunt a metropoli Remensi Cameracensis, Atrebatensis et Tornacensis, et sedes Cameracensis erecta est in metropolitanam, cui subiecte sunt Atrebacensis et Tornacensis, et alie due recenter erecte, uidelicet Audomarensis et Namurcensis.

Ac beatum Memmium Catalaunice urbis rectorem. Hic primus ponitur in catalogo Catalaunensium pontificum. De eo Romanum Martyrologium, Usuardus et alii 5 Augusti.

Nepote suo, ut ferunt, sancto Diuitiano Suessoni a se pontifice ordinato. In C deest sancto, neque titutulus sanctitatis apponitur in tabulis Democaris, in quibus tertium locum obtinet. Et cum omnia exemplaria  nostra legant Suessoni in datiuo, habet Suessonis.

Fouebat pignera. Sic fere ubique omnia exemplaria, etsi MS I hoc loco pignora, etc., fere ubique. Illud tamen antiquitati consonat. Hinc Aldus Manutius in epitome orthographie sue, »Pignus, pigneris dicebant ueteres, pignoris posteriores.«

Clericorum pariter enituit ministeriis decorata. Qui nunc canonici, olim simpliciter clerici nominabantur, ut constat ex antiquorum scriptis et ex Ioanne Molano lib. I de Canonicis, c. 2.



CAPUT Iu.

Que narrantur hoc cap. de primis martyribus urbis Remensis, Timotheo, Apollinari et aliis, desumpta sunt ex actis, que manuscripta se habere testatur  Baron. in notis ad Rom. Martyrolog., die 23 Augusti, quorum hoc est exordium: »Sub Nerone imperatore, Lampadio preside,« etc. Eo enim die conformiter Flodoardo, dies natalitius eorum assignatur, et die precedenti S. Mauri et sociorum martyrum. Tempus etiam addit Petrus de Natalibus lib. uII, c. 95, uidelicet circa annum Domini 57. De iisdem, et precipue beato Mauro, late agit Ioannes Molanus in Natalibus SS. Belgii, die 22 August. Nam corpus eiusdem beati Mauri quod hoc capite scribit Flodoardus reseruari in ecclesia B. Celsini, post etatem ipsius Flodoardi, sub Arnulpho Remensi archiepiscopo, reseruato capite, circa annum Domini 1012 translatum est in Belgium, ad locum dictum Florinas, diecesis Leodiensis, ut patet ex litteris  ipsius Arnulphi ad Baltricum Leodiensem episcopum, quas uidere est in Molano.

Ubi dominus Gondebertus, uir clarissimus, cum uxore sua Bertha. De his late infra lib. Iu, c. 46 et 47.



CAPUT u.

Sub quo Betausius reperitur, qui cum Primogenito diacone suo, primus ex hac Belgica prouincia legitur Arelatensi prime interfuisse synodo, relate per Marinum episcopum beatissimo pape Syluestro, uolusiano et Aniano consulibus. Berausius legit M et I in elencho archiep. Remens., quomodo etiam legitur ad marginem tom. I Conciliorum, in subscriptione. In epistola uero a synodo scripta ad Siluestrum Ambitausus, et in margin. Bethausus, ut Baronius anno 314 corrigit. C, S et I. hoc loco Betansius, ex tabulis,  ut apparet, Democaris scripserunt, qui testatur eum in concilio Arelatensi secundo Bethanium dici, quod notat habitum esse anno 316. uerum ex Baronio et dictis consulibus ostenditur celebratum fuisse anno 314, qui est Siluestri pontificis primus et Constantini imp. nonus. Porro ex presenti Flodoardi loco confirmatur sententia Cesaris Baronii, qua ait episcopos illos qui in tomis Conciliorum subscripti sunt secunde synodo Arelatensi, subscribendos esse prime, quod secutus est in nouissimorum Conciliorum editione Coloniensi anno 1606 uir doctissimus Seuerinus Binius. Poterit et hinc textus subscriptionis emendari. Cum enim ibi legatur: »Ex prouincia Galliarum, ciuitate Remorum. Ibethanius episcopus,  Prigenius diacon.,« et in margine Betausius, Prigemus, recte reponatur in textu, Betausius et Primogenitus. Sequitur.

Post quem Aper, inde Maternianus. De hoc additio Molani ad Martyrologium Usuardi 30 Aprilis: »Eodem die natalis sancti Maderniani Remensis archiepiscopi, qui sextus rexit eamdem Ecclesiam.« Inter Aprum et Maternianum Demochares adiicit Discolium, quem sextum facit huius sedis episcopum, qui subscriptus legitur in concilio Agrippinensi, sub Iulio papa primo contra Euphratem celebrato, circa annum Domini 346. Sed forte fuerit tantum chorepiscopus, uel titulotenus Remorum episcopus, ut de Abel quidam respondent. Nam Discholium illum non esse addendum probatur in primis ex testamento B.  Remigii infra cap. 18: »Ecclesie inquit S. Sixti, ubi cum tribus successoribus suis requiescit.« Et supra: »Ecclesie Iouiniane, etc., ubi etiam quinque confessores, proximi antecessores domni Nicasii, etc., conditi sunt.« Non sunt igitur plures quam nouem, qui precedunt S. Nicasium. Secundo ex epistola Ebonis ad Balduinum Ferreum Flandrie marchionem, que exstat apud Molanum in Natal. SS. Belgii 14 Octobris, in qua diserte scribit B. Donatianum septimum fuisse sedis Remensis episcopum. Tertio ex Hincmari epistola, que infra exstat lib. III cap. 22, ubi S. Remigium uocat decimum quintum Remorum archiepiscopum. Cur autem de his episcopis et aliis huius prouincie sanctis pauca scribantur, causam affert Ebo in citata epistola: »Eius, inquit  , sanctique Remigii, ac innumerabilium sanctorum uite scripta, Wandalorum uastatione scias esse deleta.«

Hinc Donatianus exstitit episcopus, cuius etiam pignora maritimas in partes episcopi Nouiomagensis uel Tornacensis prelata. Sic et infra loquitur auctor, nominatim lib. III, cap. 23, quia Ecclesia Nouiomagensis et Tornacensis sexcentis annis unite fuerunt, uidelicet a tempore S. Medardi, qui obiit anno Domini 556, usque ad etatem S. Bernardi Clareuallensis abbatis. Nouiomagensis, alio nomine Nouiomensis et Nouiodunensis  dicitur. Translatus est autem hic beatus pontifex ad insignem Flandrie maritime ciuitatem, Brugas dictam, que ante subiecta fuit Ecclesie Tornacensi, sed nuper.  uidelicet anno 1559, ipsa S. Donatiani Ecclesia erecta est in cathedram. Fuit eo translatus tempore dicti Ebonis archiepiscopi Remensis, et Caroli Calui, anno, ut Iacobus Meyerus scribit in suis Annalibus Flandrie, 863. Illud tamen non potest cum ueritate subsistere, quod non asserit quidem, sed se inuenisse scribit idem Meyerus, uidelicet eum ab Dionysio urbis Rome episcopo sacris ablutum fontibus, creatumque ab eodem Remorum pontificem circiter salutis annum 270. Nam, ut ex predictis constat. Betausius fuit Remensis episcopus anno 314. Successerunt ei Aper et Maternianus, deinde Donatianus. Ut uero nichil omittamus, in tabulis Democaris uocatur L. Donatianus Romanus, Cornelii et Lucine  filius. Que de uita ipsius existant, adnotat Molanus ad Usuardum 14 Octobris, et de ipsius translatione ad eumdem diem Laurentius Surius.

Quem beatus uiuentius. Huius meminit Molanus in ad ditione ad Usuardum die 7 Septembris.



CAPUT uI.

Antiquitus in ecclesia que ad Apostolos dicitur, exstitisse fertur. Ita M. etc. Sed in M recentiori manu superscriptum est S. Symphoriani. Quod S retulit in textum, sicut et alia quedam ad explicationem pertinentia, hoc modo: »Que ad Apostolos olim, nunc S. Symphoriani dicitur,« quomodo etiam legit I. Eamdem adnotationem habet in Gallico suo exemplari Nicolaus Chesneau, decanus et canonicus eiusdem ecclesie S. Symphoriani. Sed non probo quod adnotationes  marginales in textum referantur. Idem tamen in textu habent omnia exemplaria lib. II, c. 6.

Que autem hoc capite de martyrio S. Nicasii Eutropie, et sociorum narrat auctor, ea desumpsit pro maiore parte ex gestis ipsorum martyrum, que ex manuscripto codice accepta, habentur apud Surium tom. uII, apud uincentium in Speculo hist., l. XXI, cap. 37 et 38; Petrum de Natalibus l. I, cap. 69, et S. Antoninum part. II Hist., tit. 11, cap. 8. Sed plenius et perfectius inter uitas Sanctorum Colonie excusas in folio, in ipsas adhuc quasi typographie infantia ann. 1483. Item in breuiariis propriis cathedralium ecclesiarum, Remensis, Ambianensis, Atrebatensis et Brugensis. Ubi ante omnia constituendum est de tempore quo hec acciderunt. Qua in  re magnam nobis preferunt lucem ea que in fine huius cap. citantur ex epist. B. Hieronymi ad Ageruchiam siue ad Gerontiam, quam scriptam docet Baronius in Annal. an. 407. Quare eodem anno uerisimile est ea contigisse. Nam Wandali et Alani pridie Kal. Ianuarii anno 406, transito Rheno, Gallias sunt ingressi, ut habet B. Prosper in Chronico, uidelicet Arcadio sextum et Anicio Probo coss., quos ad annum hunc refert Christianus Masseus, et Baronius, etsi Prosper ad an. 408. Alia enim Chronica chronologiam Baronii duobus annis superant. Hoc idem referunt iisdem coss. Cassiodorus in Chronico, et Zosimus, l. uI. Eodem pertinere que de hac calamitosa irruptione scribit Hieron. epistola iam dicta, circa eumdem annum asserit Arnaldus  Pontacus in suis notis ad Chron. Prosperi. Atque inprimis hec sententia probatur Baronio, dum an. 407, post citata eadem Hieronymi uerba, ita subiungit: »Quod autem inter alias Galliarum urbium clades Rhemos a Wandalis referat deuastatos, in eam sententiam me magis trahit, ut existimem S. Nicasium eius ciuitatis episcopum, una cum sorore Eutropia et sociis esse martyrio coronatos, licet aliqui ad Hunnorum id referant tempora, quorum acta passionis eque sub Wandalis ipsos esse passos habent, sed plane corrigenda in eo dum Wandalos paganos fuisse tradunt, quos liquet fuisse Christianos.« Sic ille. uerum quod ad posterius attinet uerisimile est non omnes Wandalos fuisse Christianos,  sed multos paganos Wandalis Arianis fuisse permistos. Quod uero predicto tempore contigerit hoc martyrium  ex Flodoardo nostro probatur, quia inter S. Nicasium, et S. Remigium intercedunt quatuor alii episcopi, qui infra recensentur cap. 9. Porro S. Remigius obiit an. Dom. 544, episcopatus sui 74, etatis 95, ut patet ex ipsius epitaphio infra hoc eodem lib., c. 21. Ex quo sequitur eum factam esse episcopum an. 470. Atque ita pro quatuor istis episcopis intermediis non relinquerentur nisi anni 16 aut 17. Adde quod S. Hieronymus obiit an. 421 aut 422. Quare omnino ante hoc saltem tempus contigisse  oportet. Denique pro hac sententia facit quod inter cetaneos B. Nicasii nominetur B. Seruatius, qui nequaquam uixisse potest usque ad an. 453. Fuisset enim plusquam centum annis episcopus. Interfuit enim conciliis Sardicensi et Agrippinensi, celebratis respectiue anno 343 et 346. Quod autem legitur trecentis annis uixisse neutiquam probabile est. Quod tamen ad dictam B. Hieronymi epistolam attinet, salua auctoritate Baronii, magis credo eam scriptam esse anno 408. Nam cum excidium urbis Remorum contigerit in fine ann. 407, uidelicet 14 Decemb., non potuit eodem anno eius rei notitia ad B. Hieronymum in Bethlehem commorantem peruenisse. Altera difficultas hic est: An a Wandalis, an uero ab Hunnis passi sint, sed que iam manifesta  relinquitur ex solutione prioris. Nam Hunnorum persecutio, et Galliarum per eos uastatio sub rege Attila posterior est, uidelicet circa annum 450. Quo sane tempore uixit B. Anianus Aurelianensis episcopus, et B. Lupus Trecensis, qui prepropere ab auctore hic nominantur, quique suas ciuitates precibus suis et meritis liberauerunt a uastatione Attile Hunnorum regis. Sed de S. Lupo facilis uideri posset conciliatio, quia annis 52 fuit episcopus. At obstat quod demum anno 427 ad episcopale solium euectus sit, iuxta calculum Baronii, qui eum defunctum recenset an. 479. Sed excusandus Flodoardus, qui in hac re sequitur Hincmarum, epist. 5, c. 17, inter eas quas R. P. Ioan. Buseus edidit. Quot annis sederit S. Anianus non inuenio in historiis, sed obiisse scribitur  an. 453. uerum et hunc diu in episcopatu uixisse, et utramque persecutionem uidere potuisse ex eo potest colligi, quia uincentius Bellouacensis de ipso agit, ubi de morte B. Hieronymi et Wandalorum persecutione, tanquam ab eo tempore fuisset episcopus, nempe lib. XX, c. 11, 12 et 13, secutus, ut ipse ait, Hugonem Floriacensem. Certe omnia eorum gesta, tam in Breuiariis quam scorsim edita, meminerunt Wandalice persecutionis, non autem Hunnorum, quos de suo, motus forte auctoritate Sigeberti, Franciscus Hareus Wandalis coniungit in compendio de uitis Sanctorum, cum integra acta non habeant. Postremo Wandalorum, non Hunnorum, meminerunt Hieronymus et Ebo locis ante citatis. Item  Martyrol. Usuardi a Ioanne Molano auctum, et Martyrologium proprium Ecclesie Cameracensis. Sigebertum tamen secutus est Ottho Frisingensis in Chron. l. Iu, c. 28, Ioannes Tilius in Chronico Francorum, et uite SS. Gallice a Parisiensibus doctoribus edite. Post hec omnia a me digesta, inuenio Masseum, non indiligentem historicum, lib. XI Chronicorum mundi, ann. 406, mecum idem sensisse, iisdem fere nixum rationibus, dum ait: »Eodem consulatu , teste Prospero, prid. Kal. Ianuarii, traiecto Rheno, Wandali, Alani et alie barbare nationes in Gallias irruerunt, et infinitas cedes perpetrauerunt: inter quas S. Nicasius Remis occubuit. Testatur idipsum propria ipsius historia, nullam Hunnorum, sed Wandalorum tantum faciens mentionem. Hoc et S. Hieronymus  ad Geruntiam apertissime contestatur, qui diu ante aduentum Hunnorum in Galliam defunctus est. Quare merito detestamur eorum negligentiam qui plusquam 40 annis posterius S. Nicasium passum scribunt, ut nullum ferme inter ipsum et Remigium tempus fuerit? Hactenus ille. Idem aduertit Nicolaus Camuzar in fine sui Promptuarii sacrarum antiquitatum Tricassine diecesis, docens non recte Attile tribui cedem S. Nicasii a Sigeberto, »Flodoardum, inquit, auctorem paulo antiquiorem forte secuto, qui sanctissimos presules Seruatium Tungrensem, Nicasium et Lupum equeuos et contemporaneos facit, cum tamen perspicue palam sit D. Lupum non nisi 20 annis post obitum ipsorum antistitum ad  episcopalem apicem euectum.« Sic ille. Quod uero quidam ratiocinantur, quia legitur hic Eutropia timuisse castitati sue propter pulchritudinem, idcirco potius ab Hunnis id factum quam a Wandalis, quod genus Hunnorum pre ceteris in uenerem fuerit prona et impudica, ut testis est Saluianus lib. Iu De recto iudicio et prouidentia, id nimis leue argumentum est. Nam in quauis hostili irruptione talia merito timeri debent.

Aliique nonnulli uirtutibus insignes. Ut Nicasio ceuus S. Exuperius Tolosanus episcopus, cuius meminit, ubi supra, Hieronymus, et S. Germanus Antissiodorensis equalis Lupo Trecensi, sed S. Nicasio posterior.

Unde et iuxta B. Augustini sententiam, maiorem  caritatis reperit fructum, etc. Locus est epistola 180, ex cuius fere uerbis apposite sue narrationis filum contexuit auctor ab eo loco: B. itaque Nicasius animam suam pro fratribus, usque ad illud: Non ut mercenarius uidens lupum uenientem. Hec uero sententia Augustini integre sic habet: »Nam qui clades hostiles ideo non fugit, cum possit effugere, ne deserat ministerium Christi, siue quo non possunt homines uel fieri uel uiuere Christiani, maiorem caritatis inuenit fructum quam qui non propter fratres, sed propter seipsum fugiens, atque comprehensus non negat Christum, suscipitque martyrium.«

uiduam Aggerunchiam. Ita M. Accedit I Ageruchiam, C, Geruntiam, similiter S, Gerontiam; quam  lectionem in operibus Hieronymi pretulit Erasmus, Marianus legit Ageruchia. uide notas nostras ad Chronicon Cameracense lib. I, c. 5.

Nemetes, Argentoracus translate in Germaniam. In Hyeronymo nunc legitur: Nemete, Argentoratus, translati in Germaniam, quomodo mutauit S. uerum recte legitur translate, ut ad urbes referatur.

Isthuc enim intentus hic degebat officiis. M. Isto. uera lectio isthuc uel isthic, quomodo legitur in uita B. Remigii per Hincmarum, ubi paulo latius declaratur quod hic dicitur de incendio urbis Remorum, et uestigiis pedum eius lapidibus impressis, sicut et infra ab auctore c. 12.



CAPUT uII.

Quecunque hoc capit, referuntur  iisdem pene uerbis habentur in actis horum martyrum Colonie excusis 1483, de quibus supra.

Quam ut apud Tornacum castrum (ubi nunc quoque seruari perhibentur. Fuerunt olim Tornaci in ecclesia B. Marie notabiles reliquie S. Nicasii, sed centum annis post tempora Flodoardi Remos sunt relate, tempore Geruasii archiepiscopi, qui antea Cenomanensis fuerant episcopus. Unde et Remensis Ecclesia festum translationis S. Nicasii celebrat die 23 Iulii. Quo die in Breuiario eiusdem Ecclesie sic legitur: »Quidam e clericis Tornacensibus audiens Geruasium prefatum sacrarium  instaurare cepisse, ut partem corporis B. Nicasii, que in Tornacensi ecclesia seruabatur, sue restituat  ecclesie omnibus modis elaborat, tempusque et locum perficiendo desiderio querit. Cumque id per se prestare non posset, quadam nocte Tornacensis ardet ecclesia: quod incendium uniuerse ciuitati minatur ruinam. Predictus uero clericus, opportunam nactus occasionem, intrepide ardentem ecclesiam ingreditur, gloriosumque thesaurum deferens, Remos peruenit, Geruasioque ut res se habebat, ordine exponit. Qui exceptam hanc beati corporis partem, alteri  apponens, equalia omnia inuenit. Postmodum uero integrum corpus in edam diue uirgini sacram, ubi nunc religiose colitur, translatum est.« Hec ibi.



CAPUT uIII.

 De S. Oricolo et sociis agit Molanus in additione ad Martyrologium Usuardi 18 Nouembris, his uerbis: »Ipso die, beati Oricoli martyris sociorumque eius, qui sub Wandalic apersecutione passi sunt.« Et Romanum Martyrologium: »Eodem die sanctorum Oricoli et sociorum, qui in persecutione Wandalica pro fide catholica passi sunt.« In notis ibidem Baronius hoc tantum adnotauit: »De eo, uidelicet Oriculo, cetera manuscripta, ex quibus Molanus apud Usuardum. Eosdem lego in additione Coloniensi que facta est ad Usuardum anno 1521.«

Quod adhuc manifeste parere dicitur. Ita M. C recenti manu syllaba ap. adiecta est. Unde C et I legunt apparere, cum parere pro apparere usitatissimum  sit, ut Matth. XXIu: Tunc parebit signum Filii hominis.

Presbyter eiusdem loci nomine Betto. MS, Becco; C, Beto. Per presbyterum autem huius aut illius loci passim in hac historia et antiquorum scriptis intelligitur is qui nunc pastor, parochus, aut Gallica uoce curatus dicitur. Sic in uita sancti Bauonis Domlinus presbyter ex Thurolto uenisse dicitur, qui eiusdem loci pastor erat.



CAPUT IX.

Tum Bennadius, cuius tamen Bennagius nomen in testamento suo. In tabulis Democaris, et in Annalibus Baronii male legitur Gennadius, ubi et obiisse scribitur anno 471, cum potius uno anno ante obierit. Nam ut constat ex adnotatis ad cap. 6, et infra  ad cap. 13, Remigius episcopatum suscepit anno 470.



CAPUT X.

Que de natiuitate et uita S. Remigii hoc cap. et sequentibus disserit, ea fere delibata sunt ex uita ipsius per Fortunatum et Hincmarum descripta. Illa exstat apud Surium die 1 Octobris, hec 13 Ianuarii, quas accurate cum his que Flodoardus habet contuli. Et in Hincmaro quidem omnia uberius, interdum etiam clarius, recensentur. Nonnulla tamen addidit Flodoardus aliunde accepta. Natus est autem S. Remigius, teste Sigeberto, Christiano Masseo et aliis, anno 449. uide infra notas ad cap. 13.

Principium, Suessorum ciuitatis postea sanctum episcopum, et patrem beati Lupi, eiusdem Principii successoris. Hic S. Principius in catalogo Suessionensium  episcoporum apud Democharem est duodecimus beatus, uero Lupus tertius decimus. De Principio Romanum Martyrol. 25 Septembris, et eodem die additio Molani ad Usuardum. De utriusque uero, id est Principii et Lupi, eleuatione Kalendis Iunii. Ceterum etsi hec uerba accipi possent ut significent beatam Cliniam, matrem S. Remigii, non duos habuisse filios in iuuentute, sed ipsum Principium fuisse patrem B. Lupi, ut expresse in Gallica translatione dicitur: in uita tamen S. Remigii per Hincmarum diserte significatur duos habuisse. Sic enim ibi legitur: »Que in flore iuuentutis pepererat de unico uiro suo Aemilio Principium, Suessionum ciuitatis postea sanctum episcopum, et fratrem eius, patrem beati Lupi episcopi, eiusdem Principii successoris.«  Idem dicere uoluisse Flodoardum, qui Hincmarum abbreuiat, non est dubium. Quare non recte Baronius in Annalibus, anno 463 et 507, dicit S. Lupum Suessionensem, fuisse filium S. Principii episcopi Suessionensis. Sed illud uerum est, fuisse successorem Principii et nepotem S. Remigii, ut patet ex actis et ex testamento eiusdem. Sane Ioannes Sauaro in notis ad epistolam Sidonii 14, lib. uIII, et 8 libri IX, dicit Principium fuisse patruum Lupi Suessionis episcopi suique successoris, non patrem. De hac difficultate consultus a me dominus Guillelmus le Begue, S. Theol. doctor et archimagister collegii Remensis, respondit confirmiter his que habent Hincmarus et Sauaro, addens testimonium anonymi  cuiusdam scriptoris monasterii S. Remigii, quem uixisse scribit circa annum Domini 1400, quod sic habet: »Cilinia in flore iuuentutis peperit de unico uiro suo Aemilio duos filios, uidelicet Principium, et alium cuius nomen nobis est incognitum, qui duxerat uxorem, ex qua filium procreauit, nomine Lupum, qui quidem post S. Principium auunculum suum  episcopum Suessionensem suscipit.«

In cuius lactatione. Sic omnia exemplaria, sed ex Hincmaro uidetur legendum ablactatione.

Iam tamen senum. Ita CI In M legitur dum tamen, quod S. in unam dictionem coniungens, exponit, ut sit quod uerumtamen.

Et equorum maxime uotis adhuc insignis habetur.  Aequorum, id est bonorum et piorum uirorum, ut opponatur iniquis.

In cuius et ipsa beata genitrix eiusdem requiescit Ecclesia. Loquitur de beata Balsamia, uel, ut C, Balsemia, nutrice S. Remigii, que requiescit in ecclesia S. Celsini filii sui, que hodie uocatur ecclesia sancte Nutricis. Celsini autem meminit Molanus in additione ad Usuardum die 25 Octobris, his uerbis: »Remis sancti Celsini confessoris et presbyteri, discipuli B. Remigii.«



CAPUT XI.

Quod ecclesiastica regula hanc etatem ad tantam non admitteret dignitatem. Iuxta antiquos canones, ut patet ex decretis Fabiani pape, et concilio Neocesariensi, can. 11, prohibetur ne quis presbyter  ordinetur ante annum etatis trigesimum, etiamsi ualde dignus sit, qui canones habentur quoque apud Grat., dist. 78. Quare multo minus poterat episcopus ordinari.

Paulus uideretur in spiritu. Sic omnia exemplaria preter C, quod legit inspectu. Sed legendum in spiritu patet, tum ex Hincmaro, tum ex initio uite S. Rigoberti apud Surium 4 Ianuarii, ubi eadem sententia reperitur.



CAPUT XII.

In uicum Calmiciacum nomine, ipsius accessit studii deuotione. Ita MS I, et infra c. 21, et lib. II, c. 7 et 11, omnia exemplaria. Similiter in Fortunato, ex quo hoc miraculum est desumptum: »In uicum, cui uocabulum est Calmaciacus, ipsius deuotionis studio  accessit.« Hoc loco C legit Culmiciacum. Infra interdum Calmisciacum, ut capite decimo octauo in testamento sancti Remigii, aliquando Colmisciacum, Culmisciacum, et Culmissiacum, ut cap. 20 in fine. Eius loci pastor fuit ipse Flodoardus, ut patet ex libro quarto, cap. 28. In Gallico uertitur Cormicy, et in margine ponit, alias Chaumusy, quomodo uertit capite uicesimo huius libri, et libro secundo, capite septimo Chaumuci. Capite autem 12 iterum Cormicy, et ita consequenter.

Pro saluando scilicet eodem. Subaud. uase hoc est, ne uas corrumperetur, si plane esset uacuum.

Per portam Patentem. Hincmarus rationem nominis affert, adiecta hac parenthesi: »Sed enim tunc  temporis uocabatur, quia portis aliis clausis ob ciuitatis custodiam, pro exeuntium et intreuntium commoditate, in die patebat.« Locus autem Remis est, ubi nunc est ecclesia Templi, que, ut reor, a Templariis nomen habet.

Eorumque litteris ad beatum Remigium datis, ut traditur, freti. Littere sancti Benedicti ad beatum Remigium adhuc hodie exstant in fine Chronici Casinensis, et in Breuiario Benedictinorum Kalendis Octobris, et alibi aliquoties, teste Arnoldo Wion libro I Ligni uite, c. 1. Exstat eedem tom. uI Annalium Baronii anno 507, ubi eas uocat in suspicionem imposture, tum ex inscriptione, que uidetur ei insolentior, tum ex eo quod in testamento S. Remigii ille cuius filiam curauit a demone, et a morte  suscitauit, Benedictus uocetur, et errore factum existimat ab Hincmaro, ex quo accepit Flodoardus, ut pro Benedicto isto, patre puelle, homine prediuite in Prouincia, positus sit S. Benedictus hoc tempore monasticam uitam in Italia excolens. uerum hec epistola et narratio Hincmari de S. Benedicto neutiquam repugnat cum testamento S. Remigii. Nam, ut habet historia uite S. Remigii, iste Benedictus filiam suam primo ad limina apostolorum et ad S. Benedictum deduxit, deinde S. Benedictus cum hac epistola ipsos parentes in Gallias remisit. Quam epistolam non esse illius Benedicti, cuius uult esse Baronius, ex eo deducitur, quod ipse in persona, non per litteras ad S. Remigium uenerit. Adde nec titulum, nec uerba epistole ullo modo quadrare posse  in Benedictum huius puelle patrem. Neque uero quempiam moueat quod Flodoardus ait, ut traditur, quomodo loqui solemus, dum res non est plane comperta, quia id non est in Hincmaro, sed a Flodoardo adiectum, tum hoc loco, tum alias sepe, ubi nulla subest dubitatio, ac nominatim infra cap. 17. Hincmarus autem plane assertiue id refert, de litteris tam ipsius uiri Dei Benedicti  quam Alarici regis Gothorum. Utrarumque pariter meminit longe ante Hincmarum Fortunatus presbyter in uita S. Remigii, et ab antiquitate non est leuiter recedendum. Sed nec inusitatum prorsus uideri debet. Considerata presertim priscorum monachorum uere candida et Christiana simplicitate, quod  inferior etate et dignitate scribens ad maiorem, se fratrem et conseruum in Christo Iesu nominet, et eterne benedictionis nomen, non dico auctoritatiue superiori impertiatur, sed humiliter exoptet: quomodo passim cuiuis scribentes, salutem, uitam eternam, uel aliud bonum exoptamus. Ut autem de hac re quisque suum ferat iudicium, litteras illas, que breues sunt, ex dicto Chronico hoc loco inserendas censui, et quidem aliquanto correctius, quam Gallice sue uersioni inseruit Nicolaus Chesneau ex manuscriptis chartis uenerandorum religiosorum monasterii S. Remigii Remensis. Sic igitur se habent: »Dominico sacerdoti Remigio, frater et conseruus in Christo Iesu, cenobialis uite humilis cultor Benedictus, eterne benedictionis munus  Sanctissimo tuo congratulans profectui, sacerdos Regis summi, quia summi capitis membra sumus, quod mihi sentio deesse in me, totum, laus Deo, possidere me credo in te. Ecce, quod mea peccata fieri prohibuerunt, tue auctoritatis sacerdotalia habent merita: et desinant amodo circa me rumores hominum, cum apud te constet omnium esse perfectionem uirtutum. Hanc captiuam et ab antiquo hoste obsessam tue delego celsitudini, quatenus pro eius liberatione sacram hostiam offerre Deo debeas, et meam paruitatem uictoria ipsa non minimum letifices. uale, sacerdotum Christi limpidissime calcule.«

Cum deuincta sobole peruenerunt. Deuincta, id est ligata, uinculis constricta. Nam in Hincmaro est:  »illam secum uinctam adducentes.«

Sidonius domno pape Remigio salutem. Nomen pape tribui solere omnibus episcopis patet innumeris exemplis in Cypriano, Hieronymo, Augustino, Sidonio, Fortunato, Eulogio Cordubensi, et aliorum Patrum scriptis. Floruit autem hic Eulogius anno 850, ad quod usque tempus hoc nomen commune fuit omnibus episcopis, licet paulatim frequentius ac peculiarius tribui consueuisset Romano pontifici, ut facile obseruari potest ex scriptis Cassiodori. Cum igitur futuris temporibus obtinuisset communis usus, ut pape nomen tantummodo Romano tribueretur pontifici, et schismatici quidam episcopi illud sibi in odium eiusdem Romani presulis fastu superbo uindicarent aliaque non concessa presumerent,  tandem sub Gregorio septimo, anno Domini 1073, habita Rome synodo, inter alia statutum est aduersus predictos schismaticos, ut pape nomen unicum esset in uniuerso orbe Christiano, nec liceret alicui seipsum uel alium eo nomine appellare. Exstat ea synodus in registro epistolarum Gregorii uII, in bibliotheca uaticana. Hec ex notis Baronii ad Romanum Martyrol. 10 Ianuarii. Utinam uero in lucem aliquando proferantur, si ab euidentibus absumpta non sint ea B. Remigii scripta, quorum meminit Sidonius in hac epistola. Nam B. Remigium multa scripsisse testatur quoque Romanum Breuiarium Kalendis Octobris, dicens eum multos interpretatum esse diuine Scripture libros. Hincmarus eum uocat undecunque doctissimum  et in Scripturis sanctis eruditissimum. Gregorius Turonensis lib. II Historiarum Francorum, cap. 31, recitat principium epistole consolatorie B. Remigii ad Clodoueum regem super morte sororis sue Albofledis. Aimonius lib. I de Gestis Francorum, capite ultimo, recitat epitaphium eiusdem regis Clodouei, ab eodem, ut creditur, S. Remigio compositum. Guilelmus Eysengrein in Catalogo testium ueritatis, dicit eum, editis libris, adulterinas de Christi fide Arianorum opiniones prodidisse, et alia plurima litterarum monimenta reliquisse. Prodierunt nuper Moguntie excuse in folio anno 1614 eius in Epistolas Pauli explanationes opera R. P. Ioannis Baptiste uillalpandi societatis Iesu theologi, qui in prefatione ad lectorem probabiliter  ostendit esse huius Remigii, non autem Remigii Antissiodorensis, dissoluens que contra obiiciuntur. Certe non solum Bellarminus, sed ante eum Cuthebertus Tonstallus Dunelmensis episcopus lib. I De ueritate corporis et sanguinis Domini in eucaristia, et post eum Ioannes Garetius de eodem argumento centenario sexto, citant ex Remigio Remensi archiepiscopo preclarum locum, qui exstat in his explanationibus. Addit Cuthebertus: »Huius Remigii librum unum atque alterum uetusta scriptos manu, atque illius inscriptos nomine nos aliquando uidimus. uillalpandus autem in dicta prefatione testatur in uariis libris monasterii Cassinensis uarias asseruari homilias, que Remigii episcopi nomen atque inscriptionem retinent. Res tamen hec mihi  necdum certa est. Est opus in folio Hanouie excusum anno 1613, cui titulus: Corpus Francie Historie ueteris et sincere. In eo est tractatus multas continens regum et episcoporum epistolas, et inter ceteras quatuor sunt Remigii, due uidelicet ad Clodoueum, quarum prima est consolataria, de qua supra, tertia Heraclio, Leoni et Theodosio episcopis, quarta Fulconi episcopo dirigitur.

Quecunque detulerat, quanquam mercari paratis, quod ciuis, nec erat iniustum, pro munere ingessit. Ex Operibus Sidonii castigatis studio Ioannis Sauaronis, restitui uoculam paratis pro paratus, et ciuis pro cuius, et infra tria alia uerba: uicissim ex nostro auctore, in eadem Sidonii epistola, poterunt nouem aut decem loca restitui. Sic autem ibidem  legitur hec sententia: »Quidquid detulerat, quanquam mercari paratis, quod tamen ut ciuis, nec erat iniustum, pro munere ingessit. Eodem modo legit editio cum notis Ioannis de Wouweren, et Petri Coluii, nisi quod in medio ita legat et distinguat, facta parenthesi  sicut et alias in eadem epistola mendas habet, ut editio Sauaronis merito sit preferenda, si ex ungue leonem iudicare fas est.



CAPUT XIII.

Siagrium, Romanum quemdam principem. Is erat Aegidii filius, dux Romanorum, qui Suessione residebat. Gregor. Turonensis lib. II Hist. Francorum, c. 27; Sigeb. in Chronico anno 489, quo eum occubuisse scribit.

 Quo quondam secus urbem Remorum transitum faciente. Scilicet per uiam que usque hodie, inquit Hincmarus, propter barbarorum per eam iter, Barbarica nuncupatur, Gallice, rue de Barbatre, et in ea uicus Barbastre, ut in manuscripto suo exemplari adnotauit Nicolaus Chesneau. De his autem que describuntur hoc cap. agit ubi supra Gregor. Turon. cap. 27-31.

Quo uite fontem perennis ingresso. Nota olim baptizandos ingredi solere, saltem pubetenus, fontem baptismalem, non autem, ut nunc sit, caput tantum aqua perfundi. Probant id antique picture et historie. Unde de Rabbodo Frisonum duce legitur in uita S. uulfrani episcopi, scripta per Ionam  Fontanellensem monachum, apud Surium tom. II die 20 Martii, quod postquam ad fontem processerat, a fonte pedem retraxerit, dicens: »Non se carere posse consortio predecessorum suorum Frisonum principum, et cum paruo pauperum numero residere in regno celesti.« Interrogauerat enim episcopum, ut esset maior pars principum seu nobilium gentis Frisonice, in illa uidelicet celesti, an in ea quam dicebat episcopus Tartarea regione. Idem refert Sigebertus in Chron. anno 718, his uerbis: »Rabbodus dux Frisonum, predicatione uulfranni episcopi ad hoc inductus ut baptizari deberet, cum unum pedem in lauacro intinxisset, alterum pedem retrahens, interrogauit ubinam plures suorum maiorum essent, in inferno an in paradiso? et cetera.

 Mitis depone colla, Sicamber. Ex hoc uideri potest Clodoueus ortu aut origine Geldrus fuisse. Nam Geldros Belgie nostre populos olim dictos Sicambros, multi constanter asserunt, et inter eos Hermannus a Nuenare in narratione De origine et sedibus priscorum Francorum, et in commentariolo de Gallia Belgica. De hac re uideatur Molanus in Natal. SS. Belgii, die 13 Ianuarii.

Porro in quem Domini annum inciderit baptismus Clodouei non omnes consentiunt. Post finem exemplaris M. eadem manu qua scriptum est illud exemplar, hec sunt adiecta, et quidem integris dictionibus, non notis numerorum, in quibus facilis est lapsus: »Ab incarnatione Domini ad transitum sancti Martini anni quadringenti quadraginta tres.  Ab incarnatione Domini ad baptismum Francorum anni quingenti quadraginta duo. Ab incarnatione Domini usque ad transitum Clodouei anni quingenti quinquaginta sex. Ab incarnatione Domini usque ad transitum S. Remigii anni quingenti septuaginta quinque computantur.« Sic ibi. Sed hec multis modis a uero deficiunt. Nicolaus Chesneau in translatione sua Gallica hoc loco margini adiecit, Clodoueum esse baptizatum in uigilia Pasche, anno 497, regni sui 25, quamuis idem in prefatione ad clerum et populum Remensem, baptizatum dixerit anno 542, ut est in fine dicti exemplaris. Margatinus de la Bigne in indice chronologico Bibliothece Patrum secunde et tertie editionis, seculo quinto, in Claudiano Mamerto dicit Clodoueum baptizatum  anno 452, hoc est centum fere annis citius. At iuxta Sigeberti, Sebastiani Munsteri, Ioannis Tielii, et Baronii chronologicam baptizatus est anno 499. Ab his non longe recedit Aimonius in fine libri primi De gestis Francorum, scribens Clodoueum regnasse annis 30 et obiisse anno Dominice incarnationis 514. Consentiunt enim plerique eum esse baptizatum anno regni sui 15, ut Ioannes Trithemius, Franciscus Belforestus in Annalibus Francorum, et alii. Ab iisdem quoque parum aut nichil dissentiunt, qui docent eum fonte baptismatis lotum fuisse anno 500, ut Masseus, Belforestus, Genebrardus et alii recentiores. Cum enim constet eum baptizatum fuisse in uigilia Pasche, et stylo Gallicano, ad nostra usque  tempora etiam in Belgio usitato, annus Domini inchoari soleat a festo Pasche, secundum illos baptizatus fuit ultimo die anni 499, secundum hos primo die anni 500. Quibus ex antiquitate accedit Hincmarus in epitaphio B. Remigii, quod refertur infra cap. 21, in quo exactissime tempus etatis, ordinationis, sedis ipsius et baptismi Francorum exprimitur. Nam constat ex illo epitaphio beatum Remigium creatum fuisse Remorum episcopum anno etatis sue 22, prefuisse annis 74, obiisse anno Domini 544, etatis sue 96, et gentem Francorum baptizatam anno 500. Quare oportuit cum creatum fuisse episcopum anno 470. Nec ab his quoad obitum dissentit Sigebertus, qui eum ponit natum fuisse anno 449, creatum episcopum 471, et obiisse 545, sicut et Iacobus  Meyerus in Annalibus Flandrie. Nam cum obierit 13 Ianuarii, unus idemque annus incipiendo a Ianuario est 545, a Paschate  est 544. His tamen non consentit, quod Flauius, qui post Romanum B. Remigio successit, legatur subscripsisse concilio Aruernensi, celebrato anno 541, iuxta Baronium , quod ponat illud concilium Aruernense dicto anno celebratum, cum potius 15 aut 16 annis postea habitum sit.

Cum quodam Raganario principe trans Somnam fluuium. Id est Cameraci, ut exponit hec uerba Baldericus, auctor Chronici Cameracensis lib. I, cap. 4, ubi plura de isto Raganario, siue ut ipse scribit. Ragnacario.  MS Somnam et codex monasterii S. Remigii, ut notat Nicolaus Chesneau, qui tamen in textu habet Somenam, et Gallice uertit Somne. Similiter Somenam habet I, et Sigebertus anno 445.

Prefato rege Ludouico. Ita M C, cum M infra fere semper scribere soleat Ludowico, quomodo, ut notauit idem Nicolaus Chesneau, hic etiam legit dictus codex sancti Remigii. Quod nomen multis etiam aliis modis scriptum reperitur, ut notaui ad Chronicon Cameracense, libro primo, capite tricesimo septimo. Obseruant autem quidam Clodoueum post baptismum uocari Ludouicum, quod eo nomine in baptismo dictus sit, ut notauit Laurentius Surius die decimo tertio Ianuarii. Quare, obnitentibus presertim omnibus exemplaribus, non est hic mutandum  nomen Ludouici in Clodouei, ut in S factum est et I, etsi idem nomen esse non sit negandum.



CAPUT XIu.

Non modicam, necnon earumdem partem rerum, ecclesie sancte Marie Lauduni Clauati, Remensis parochie castri, ubi nutritus fuerat, tradidit. Scilicet sanctus Remigius. Cum enim castrum Lauduni Clauati, et comitatus Laudunensis pertinerent ad parochiam seu diecesim Remensem, ipse B. Remigius nouum episcopatum Lugduni erexit, ut tum ex hoc capite, tum ex Sigeberto patet in Chronico. Sic enim ait ad annum Domini 500: »Collatis a Clodoueo rege multis prediis ecclesie Remensi, Remigius, multa eorum parte data Ecclesie Laudunensi, sedem episcopatus  ibi esse constituit, et eumdem in fornicationem cum sua quondam uxore prolapsum, sed septennali penitentia purgatum, et de reclusione diuino iussu eductum, sedi sue restituit.« Hec Sigebertus sequitur in Flodoardo.

Ibique Genebaudum, carne nobilem uirum. Nicolaus Chesneau in margine Gallice sue translationis uocat eum comitem. Porro nostra exemplaria perpetuo legunt Genebaudum. In Hincmaro apud Surium uocatur Genebaldus, uti et in tabulis Democaris, qui addit a quibusdam Geraldum, ab aliis Genebaudum dici, quomodo etiam legit Hincmarus manuscriptus in Monte S. Eligii. Diuersitas ex eo nata uidetur, quia ex uoce Gallica Genebauld, alii u abiiciunt, alii l.

 Tacitusque tam uiri quam mulieris ardor in corde libidinis. Ms. pro tacitusque male legit totiusque. In Hincmaro integra sententia ita habet: »Sicque factum est ut, tecta hominibus culpa, et in cordibus, tam episcopi quam femine, tectus luxurie ardor, quoniam, ut notum est, quo magis tegitur, tectus magis estuat ignis: contra culpam compunctus episcopus,« etc. Tacitum ergo dixit tectum et secretum. Patet autem ex hac S. Genebaudi historia quam sit a ueritate aliena sectariorum nostri temporis doctrina, qui illud Apostoli: Unius uxoris uirum, intelligi uolunt de uxore quam habebat, cum tanta penitudine elui oportuerit congressum cum uxore quam a se thoro separauerat; et uerissimum esse quod ait Hieronymus libro primo aduersus Iouinianum:  »Certe confiteris non posse esse episcopum, qui in episcopatu filios faciat. Alioqui si deprehensus fuerit, non quasi uir tenebitur, sed quasi adulter damnabitur.«

S. Remigium petit ire Laudunum. Hoc est ut iret, seu ueniret. Clarius Hincmarus: »Ad sanctum, inquit, Remigium misit, petens ut Laudunum ueniret.«

Obiit igitur Genebaudus in pace, sanctis Dei connumeratus. Agunt de eo additio Coloniensis ad Usuardum, et Molanus quinto Septembris, de quo, inquit additio Coloniensis, in gestis S. Remigii legitur. Quecunque enim hic de eo sunt commemorata fusius explicat Hincmarus in uita S. Remigii. Petrus uero Equilinus de eodem, et filio eius S. Latrone agit lib. I, c. 41.

 Quarum rerum sunt Iuliacus et Codiciacus capita. Ita constanter omnia nostra legunt exemplaria, tum hoc loco, tum multis infra, et Hincmarus manu scriptus. Quapropter quod apud Surium in Hincmaro typis excuso legitur, Iudaicus et Ociliacus, ex hoc auctore nostro corrigendum est.



CAPUT Xu.

Gondebaudum et Godegiselum. Ita codex Remig. conformiter Gregorio Turonensi, lib. II Hist. Francorum, c. 32 et sequentibus, et Aimoino lib. I De gestis Francorum, c. 19: quibus locis eadem historia describitur, et legitur Godegisilus, quomodo hic legit I. Cui accedit quod in Hincmaro apud Surium legitur Godeglissum. Alia nostra exemplaria Godigeselum  legebant. Erat autem Gondebaudus iste, uel, ut in Hincmaro et Aimoino, Gundebaldus, in Gregorio Gundobaldus, rex Burgundionum, qui teste eodem Gregorio heresi Ariana infecti erant. Masseus initio lib. XII Chron. scribit Gundebaldum et Gundegisilum.

uenerunt super Oscaram fluuium, secus Diuionem castrum, etc., et in Auinione castro se Gondebaudus concludens. In Hincmaro Oscharam, quomodo scribit S. Omnia autem exemplaria, preter I, Auionem habebant, sed Auinionem scripsimus ex Hincmaro et Gregorio, qui eum Auenionem urbem ingressum esse dicit. Similiter et Masseus Auinionem nominat. Nicolaus Chesneau uertit Auignon.

Et synodo, per sancti patroni sui Remigii consilium,  in urbe Aurelianensi habita. Hec est prima synodus Aurelianensis: exstat tom. II Concil. Eam uult Baron. habitam anno 507; Sigebertus, Masseus, Onuphrius et alii, anno 512. Inter ceteros subscripti leguntur S. Gildaldus Rothomagensis episcopus, et S. Lupus Suessionensis.

Tunicaque blattea. Sic M I et Hincmarus manusc. excusus apud Surium, qui in margine quoque adnotauit: »Blattam pro purpura ponit Sidonius.« Sic et Sigebertus, ex mss. codicibus a uiro doctiss. Autberto Mireo editus, etsi Gallica exemplaria legant blacteam, Germanica Bracteam, C. baltea, S. blattrea. uerum a prima lectione non est recedendum. Nam et blatteum pro purpureo usurpant Eutropius, Cassiodorus et alii. Adde quod tunicam blatteam legit  Gregor. Turonensis, lib. II. Hist. Francorum, cap. 38. Quod autem hic dicitur iisdem pene uerbis habet Sigebertus ad annum 510, ita scribens: »Clodoueus rex ab Anastasio imperatore codicillos de consulatu, et coronam auream cum gemmis, et tunicam blatteam accepit, et ex ea die consul et Augustus est appellatus. Ipse uero rex misit Romam S. Petro coronam auream cum gemmis, que regnum appellari solet.« Pertinet ad eiusdem rei clariorem intelligentiam quod ait Papirius Massonus libro primo Annal. Francorum, his uerbis: »Anastasius Cesar Clodouei nomen resque gestas miratus, legatos ad eum in Celticam misit ex Grecia, honoraturos regem Francorum patricii dignitate a consulatu longe diuersa, illa enim perpetua, hec annalis.« Sic ille.

 Litteris suis ad illum directis. Littere Hormisde pape, quibus uices suas B. Remigio in regno Ludouici commisit, exstant tomo secundo Concil., et apud Surium, tomo primo, in uita ipsius B. Remigii per Hincmarum conscripta.



CAPUT XuI.

Nomen synodi in qua S. Remigius conuertit hereticum, nusquam inuenio. Baron. tom. uI, anno 514, ait fuisse synodum Remis coactam ab ipso S. Remigio post acceptas litteras ab Hormisda papa, quibus ei suas uices commisit, quem, ut in ceteris omnibus, sequitur Seuerinus Binius tom. II Concil., ponens illud celebratum anno iam dicto, sub Hormisda, in causa ecclesiastice discipline in Gallia reformande.  uerum his aduersatur quod initio capitis dicitur: Presules Gallie petiisse, ut B. Remigius ad illud concilium ueniret. Quod idem habet Hincmarus, et uterque dicit in causa fidei celebratum esse, non tantum ab episcopis Gallie, sed et Belgice prouinciarum, ut diserte asserit Hincmarus. Neque hanc synodum, ut ad me scripsit supra citatus Guillelmus le Bègue, Remenses agnoscunt. Quare existimat id factum in predicta synodo Aurelianensi. uerum id manifeste aduersatur Hincmaro et Flodoardo, qui duas synodos et hanc a priore diuersam recensent.



CAPUT XuII.

Semper, inquiens, est bonus focus, si non super potest. Ita omnia exemplaria et Hincmarus. Sensus esse uidetur: Si nichil amplius haberi potest. Quo  facit quod in Hincmaro precedit, B. Remigium hec tranquillo corde et ore dixisse. In Gallico uertitur: Si non excedit, et non nimis potens est.

uiri ponderosi fiant, et femine gutturis calamitate plectantur. Hic ponderositas uitium est genitalium, quod quale sit explicat S. Greg., I part. Cure pastoralis, cap. ult.

Quoniam uicedominum Ecclesie Remensis in eadem uilla necarunt. Quodnam fuerit olim hoc officium, uideantur canones apud Grat. dist. 89, cap. uolumus et sequentibus. Ex quo loco, et infra ex Flodoardo, libro secundo, cap. 13, constat eadem fuisse. uiedominum et economum ecclesie. Eodem modo exponit Onuphrius in interpretatione uocum ecclesiasticarum. Gallice uertitur uidame de Reims.  Nam Gallice dame olim usurpabatur genere masculino pro domino, ut probat Sebastianus Roulliard in sua Parthemia Carnotensi, cap. 17, ubi late agit de uicedominis Ecclesie Carnotensis, declarans quodnam et quale fuerit eorum officium.

Cum dederit dilectis suis somnum, hec est hereditas Domini. Ita Psalterium Romanum legit. Nostrum uulgate editionis, quod consensit cum Gallicano, paulo aliter.

Et nullius propatati corpus seruabatur in ea sancti, circumiacentibus tamen atriis, ecclesie cemeterium ferebatur ex antiquo Remensis. SI, Remense, et tota sententia clarior est in Hincmaro, ad hunc modum: »Sed nullum corpus nominati sancti in ea iacebat, et in qua eique circumiacentibus atriis, ex  antiquo erat cemeterium Remensis ecclesie.« Ut enim ad marginem adnotauit in Gallica uersione Nicolaus Chesneau, antiquum cemeterium Remense extra urbem fuit.

Adeloldi quoque tui miserere famuli. Hic uidetur uel auctor monimenti ibi positi, uel potius horum rythmorum, quos per modum uersuum excudi curauimus, quia facti sunt instar prosarum siue sequentiarum, que olim frequenter recitabantur ad sacrum misse officium.



CAPUT XuIII.

Beati Remigii testamentum Barnabas Brissonius, lib. uII de formulis et solemnibus populi Romani uerbis integre transcripsit ex hoc nostro auctore, et  aliunde, de quo sic prefatur: »Exstat D. Remigii Remensis archiepiscopi, qui laudum suarum preconem egregium Sidonium Apollinarem equalem suum epistola 7 lib. IX, habet elegans testamentum, a me pridem ex Hincmari et Flodoardi scriniis, et ipsius Remensis Ecclesie archiis descriptum, uersione et nuper a Nicolao Querculo in Gallica Flodoardi, editum,« etc. Habet eodem loco Brissonius testamentum Hadoindi Cenomanensis episcopi. Huius meminit Flodoardus libro secundo, capite quinto, eiusdem fere seculi et styli, quod sic incipit: »In nomine Domini nostri Iesu Christi, et Spiritus sancti, uIII Id. Februarii in anno u regnante gloriosissimo Clodoueo rege. Ego Hadoindus, ac si indignus tametsi peccator, episcopus sancte Dei Ecclesie Cenomannis  ciuitatis, sanus, Deo propitio, mente et corpore, sanoque consilio, metuens casum humane fragilitatis, testamentum condidi, idque Cadulto diacono scribendum dictaui. Quod testamentum meum, si quo casu iure ciuili, aut pretorio, uel alicuius noue legis interuentu ualere nequiuerit, ac si ab intestato, ad uicem codicillorum ualere id uolo, et ualeat. Itaque si quando ego Hadoindus suprascriptus episcop. e rebus humanis excessero, et debitum uenturi temporis compleuero, tunc tu SS. Ecclesia uenerabilis heres mea esto, heredemque meam te esse constituo: ita ut ubicunque aliquid per hoc testamentum meum dedero, legauero dareue iussero, id ut detur, fiat, prestetur, fidei tue heres mea committo,« etc. Que idcirco huc attuli, quia faciunt ad maiorem  testamenti B. Remigii intelligentiam, quod quidem, etsi fidelissime a Brissonio sit editum, est tamen ubi maiorem admittere potest diligentiam et emendationem.

Si ei iuris aliquid uidebitur defuisse. Restitui si ei pro fieri. MS male affuisse pro defuisse, nisi forte scriptum fuerit abfuisse.

Donauero, legauero dariue iussero. Ita MS I et Brisson. C, donando legauero. Paulo post male Brisson. Pontensi pro Portensi, quod forte typographi mendum est, sicut et multo post, colonos pro colonas, et post tres dictiones omittit illa uerba, cum omnibus quos intestatos reliquero, que desunt etiam in C, et alia nonnulla que ex aliis exemplaribus suppleui.

 Tuo dominio uindicabis. Sic tam hoc loco quam bis in medio testamenti habent omnia exemplaria, et Brisson. cum legendum uideretur uendicabis. Sed etiam hodie docti sic scribendum iudicant, et ita olim scriptum fuisse docet Aldus Manutius in sua Orthographia. Unde uindex, non uendex, et uindicie. Certe uindicare inter cetera significat asserere. uideatur Ludouicus Rhodiginus, lib. XuII antiquarum Lectionum, c. 29.

In ptochiis, cenobiis, martyriis, diaconiis. Ptochium, Grece , domum mendicorum significat. Martyria dicebantur ecclesie uel oratoria in quibus martyres colebantur. Diaconie a diaconis dicte sunt. Erant he publice pauperum hospitales  domus, que oratoria et sacella adiuncta habebant, in quibus a patre diaconie siue diacono egenis necessaria subministrabantur. uide Onuphrium ubi supra. Meminit horum Zacarias papa epist. 7.

uicus ex proprio in Portensi, et . . . uillanis quoque, etc. MS hoc loco || et mox infra Porcensi, item uillaris legunt, et in M uacat spatium, ut significetur deesse aliqua dictio, uti et infra; quod a Brissonio et aliis non est animaduersum, ideoque omnia continenter scribunt. Similis est uarietas lib. II, c. 11, ubi initio capitis MS I iterum Porcensi legunt, sed C uertit Postez, et in s littera t superponitur. In fine uero M et C Portensi, lib. III, c. 7, omnia legunt Porcensi, et ibidem uertit, Potez, sed in margine ponit ou de Portiam. Item lib. Iu, c. 29, pagum Portensem, CI Porcensem, et Gallice uertit la terre de  Portiam.

Duodeciacus uero sicut a Clodowallo, etc. M, Ludowallo, et similiter infra Ludowaldus. Brisson., Hlodowaldo, et similiter infra lib. III, cap. 20. In omnibus exemplaribus bis legitur sanctus Clodoaldus. Beatus Remigius paulo infra uocat eum puerum sanctissimum; sibique unanimem. Agunt de eo Usuardus, Romanum Martyrol., Martyrol. monasticum Arnoldi Wion., et alia die 7 Septembris. Quiescit iuxta Parisios, Gallice Saint-Cloud. Agit de eo Gregor. Turonens. lib. III Histor. Francorum, cap. 6 et 8, ubi scribitur Chlodoualdus; et Sigebertus anno 531. Filius fuit Clodomeris regis, nepos Clodouei primi.

 In Austria, siue Toringa. Sic omnia exemplaria, sed S Thoringa, Brisson. et I, Toringia.

Futuro episcopo successori meo amphibalum album paschalem relinquo. Sic cetera omnia preter tertium exemplar, quo usus est Nicolaus Chesneau, quod legit pastoralem pro paschalem. Amphibalus autem indumentum aliquod designat, a Greco , circumpono, operio, induo.

Inter te, heres mea, et diecesim tuam Ecclesiam Laudunensem, et infra, Lauduni. Ita hic et infra recte correxit S. Similiter Brisson. et I perpetuo legit, cum M et R ubique Lugdunensem et Lugdunum haberent, sed perperam. Quid enim Ecclesie Rhemensi cum Lugdunensi? Laudunensis uero cum pars esset diecesis Rhemensis, ab ipso Remigio erecta est in  cathedralem Rhemensi subiectam, ut adnotauimus supra ad cap. 14: ideoque Ecclesiam Laudunensem hic uocat diecesim Rhemensem. Preterea sic legendum patet ex cap. 20 infra, ubi diserte Anisiacus Laudunensi Ecclesie attribuitur, et ex capite 14 supra, ubi dicitur S. Remigius non modicam partem possessionum sibi a Clodoueo, et aliis datarum tradidisse ecclesie S. Marie Lauduni Clauati, quomodo legendum est in Greg. Turon. lib. uI, cap. 4, ubi Lugduni Clauati legitur.

Illud quoque uas aureum decem librarum. Sic MS I et C in margine. In textu uero sic habetur: »Aliud argenteum uas decem librarum.« Quod secutus est Brisson. Sed legendum aureum patet ex antithesi,  cum postea dicat, »que Lauduni in argenteo ipse dictaui.«

Iubeo turriculum et imaginatum calicem fabricari. Sic M et I, ex quo alius fecit thuribulum, quomodo C. legit in textu, et Brissonius, sed in margine notat C alias legi turriculum: »Pro quo, inquit, turriculam censeo reponendum. Est autem turricula quod uulgo ciborium uocant.« Sic ille, et propterea S turriculam scripsit. Non esse legendum thuribulum primum ex eo probatur quod omnino sit uerisimilius ex uase aureo  eum potius iussisse fieri uas ad usum uenerabilis sacramenti eucaristie, quam thuribulum. Secundo quia addit: »Et epigrammata que Lauduni in argenteo ipse dictaui, in hoc quoque conscribi uolo.«  Que prorsus ea uidentur esse que supra habentur cap. 10. Imaginatum calicem dicit imaginibus et figuris sculptum. Infra quoque libro secundo, capite sexto, mentio est turris auree super altare beate Marie posite, quam et ibidem ciborium interpretatur idem Nicolaus Chesneau, hoc est repositorium uenerabilis sacramenti eucaristie, a figura sic nominatum. Et infra libro Iu, capite decimo nono, meminit Flodoardus ciborii super altare sancte Marie. Item turris auree ad eumdem usum mentionem facit uenantius Fortunatus libro tertio, capite uigesimo tertio, in epigrammate ad Felicem Bituricensem, qui subscripsit synodo secundo Turonensi, habite anno 570. Absolute turrem nominat Gregorius  Turonensis, libro primo de Gloria martyrum, capite 86, dicens: »Acceptaque turre diaconus, in qua mysterium Dominici corporis habebatur, ferre cepit ad ostium; ingressusque templum, ut eam altari superponeret, elapsa de manu eius ferebatur in era,« etc. Ut tamen a ueteribus exemplaribus non recedamus, qui turriculum constanter legunt,  potest illud recipi, ut sit adiectiuum, pro turritum uel turriculatum. Nam turricus, a, um, legitur ea significatione in Summa Ioannis Ianuensis, que Catholicon dicitur. Porro ex eo quod huic calici uelit inscribi uersus illos, quos habes supra capite decimo, intelligimus hunc fuisse calicem ministerialem, ut docet Onuphrius ubi supra. Idcirco autem  calices ministeriales dicebantur, quod ad ministrandum sanguinem Christi populo deseruirent.

Balatoforum. Sic omnia exemplaria, nisi quod in manuscripto C sit Badatoforum, et uidetur nomen proprium.

Alimoniam prestolantibus. Sic MS I et Brisson.; CR, postulantibus.

Calmisciaco, Tessiaco. Sic SI et Brisson. Alias ut in M, Colmisiaco. Item alias Tamaco et Trissiaco legitur.

Ad portam Suessonicum solidos duos. Ita CSI, Brissonius, tum sequentibus quindecim articulis, uidelicet usque ad »ecclesiam sanctorum martyrum Cosme et Damiani.« M uero ubique in nominatiuo casu solidi duo, sicut et codex Remigianus. Que diuersitas  ex eo prouenisse uidetur, quod non plena dictione, et per notas numerorum scriptum sit sol. 2, quomodo plerisque locis adhuc habetur in M, quod alius litteris extendit.

Supra cryptam Remorum edificaui. Sic omnia exemplaria. Quare male Brisson., supra scriptam, nisi mendum sit typographi.

Rebus prioribus superaddidi. Sic MS I. Brisson. uero et C, rebus superioribus addidi, nec Brissonius id bene iungit sequentibus contra omnia exemplaria.

Plebeias supra Matronam adiunxi. Ita Brissonius et omnia exemplaria, quomodo et infra bis legitur in hoc testamento, nisi quod C in impresso hoc loco habeat Maternam quod eiusdem fluuii recentius  nomen est, Gallice Marne. Itaque promiscue nunc unum, nunc alterum in Flodoardo legitur. Nam libro tertio, capite ultimo, omnia exemplaria et Aimonius loco ibidem in margine a me notato Matronam legunt. Infra autem primo libro, capite uicesimo quarto, Maternam legunt MS et omnia exemplaria, libro secundo, capite septimo et octauo. Rursum, libro quarto, capite nono, decimo tertio, uicesimo sexto, et uicesimo septimo, omnia nostra exemplaria preter I Maternam legunt, et MS, cap. 33. Similiter Materna legitur in litteris fundationis monasterii seu prioratus S. Martini a Campis, Parisiis anno 1060 per Henricum primum Francorum regem fundati. Matronam habet Gregorius Turonensis, libro sexto Historiarum, capite uicesimo  quinto, et libro octauo, capite decimo.

Et Paschasidem coniugem suam. Ita CS. et Brissonius, sed M, Pascasidam, I, Pascasidem, C uero notat alias legi Pascasiolam.

Theodonima. Brissonius et C in impresso, Theudonima, I, Theodoniuia.

Edoneifan, que homini tuo. Sic et Brissonius Edouersam autem legunt MS. In codice R legi potest Edoueifan [quomodo habet] et Edoueresam.

Ad imitatem montium posito. Sic I et Brisson. Sed MS C, ad unitatem.

Et que Iouia sunt pratella. Sic omnia exemplaria. Legendum forte, adnotat Nicolaus Chesneau, que iuxta sunt.

 Et uxorem suam Moriam. Sic MS I et C in margine, sed in textu, uxorem eius Moram, quomodo et Brisson.

Medaridus eorum filius. Ita CI. et Brissonius; MS, Medarius.

Delegoque nepoti meo Pretextato Moderatum. Hec est uera lectio ex diuersis restituta, quam habet C et I, ut Pretextatus sit nomen proprium. Sic infra meminit proneptis sue Pretextate. Sed C in textu excuso, S et Brissonius legunt Moderato, ut cohereat cum Pretextato, ueluti cognomen; M, pretaxato Moderatum, ut sit appellatiuum pro predicto, quam lectionem codex notat in margine.

Totticionem. Ita MS. Cetera, Tottionem.

Lacernam. Sic C R et Brissonius; alias laternam,  MS I, lucernam. Est autem lacerna idem quod penula, nimirum uestis genus tunice superductum ad arcendam pluuiam. De qua in actis S. Cypriani, et in Sulpitio, libro primo Dialogi, capite decimo quarto. Utitur Martialis aliique profani scriptores. uideantur loca in Baron. tomo secundo Annalium, anno 261.

Et argenteam cabutam figuratam. Sic omnia exemplaria. Brissonius, cambutam, qui non recte sequentia uerba: Filiolo illius Parouio iungit precedentibus, cum inde noua incipiat sententia, ut quatuor nostra declarant exemplaria. Et cui aliquid legat, cum in principio nominare solet. MI paruulo legit; C Parouio; S, utrumque coniungit, paruulo Parouio. uera lectio uidetur Parouio. Quid sit cabuta  explicent alii. Hoc mihi tantum occurrit. Cum Brissonius cambutam legat, si cambuca legeretur, pedum episcopale, uel potius baculum pedi episcopalis significaretur. Qua uoce utitur Petrus Comestor in Historia Exodi, capite 52: »Sicut, inquit, in baculo cambuce pontificalis eburneo fieri solet.« Hinc in Pontificali Guillelmi Duranti, quod habeo manuscriptum, parte secunda, ubi agitur de consecratione Ecclesie, cum accedit pontifex ad ostium ecclesie. ita legitur: »Faciat crucem cum gambuca in limine superiori, et inferiori.« Pro quo Pontificale Romanum, excusum anno 1503, et uenetiis 1561, et alia dicunt »cum baculo pastorali.« Et antea diserte dicit idem Pontificale Duranti, »cum inferiori parte gambuce, seu baculi pastoralis.«  Quibus uerbis aperte significat illa eadem esse.

Hichinaculum quoque dono illi. Ita CR. et Brisson. MS I, hiclinaculum.

uitium pedaturam. Infra CMS, peditura, sed male. uidetur autem accipio pro eo quod Columella uocat pedamentum uitis, et statumen, hoc est pro perticis et palis qui uitem sustentant.

Actio nepoti meo. Sic C in margine et infra in textu cum Brissonio et I. MS hic, Actio, sed paulo infra, et c. 23, M quoque, Etio, et SI Aetio. Nomen Aetius legitur epistola 56 Leonis pape primi.

Ita ut a partibus suis. Sic I. Cetera patribus.

Quos libertos esse precipio, Catusionem et Auliatenam. Ita MS CI. At Brissonius legit percupio,  Cattusionem et Aulietenam quomodo et C in impresso.

Leutiberedum. Sic MS. At CI et Briss., Leuberedum.

uasantem, Cocum. Sic MS C et Brissonius; sed C notat in margine alias legi Adcum, I, uasantem cocum, ut sit appellatiuum, non autem duo propria nomina.

Dagarasenam et Baudorosenam. Et infra: Flauarasenam. Sic CI et Brissonius. Item S, nisi quod legat cum M Dagaraseam. Reliqua duo M legit per u in ultima syllaba Baudoroseuam, Flauaraseuam.

Modorosenam. Sic C et Brissonius; M, Odoreseuam. SI, Odorosenam.

 Leudoneram. Ita CS et Brissonius. Sed MI, Leudoueram per u.

Saluonarias supra Moram. Ita omnia exemplaria et Brisson., nisi quod M legat Saluanarias. C hanc adnotationem margini adiecit: »Forte reponendum Salinarias supra Mosam, uel Sablonarias, ut infra.«

Domitextilis casulam subtilem. In omnibus nostris exemplaribus sunt due dictiones, sed cum Brissonio coniunxi.

Ceteri omnes exheredes estote, suntote. Sic omnia exemplaria, nisi quod M omittit posterius, sed non recte. Ita ad maiorem firmitatem et exaggerationem in formulis testamenti dici solet.

In quo si qua litura uel caraxatura fuerit inuenta, facta est me presente, dum a me relegitur et emendatur.  Similis est clausula in fine testamenti sancti Berthicranni apud Brissonium his uerbis: »Si que liture, si que caraxature, si que littere adiecte sunt, uel detracte, ego feci fierique iussi, dum meam mihi sepius prelego uoluntatem, et omnia per singula recognosco, uel emendo, ut lex edocet, septem uirorum honestorum subscriptionibus et sigillis credidi muniendum, et pro totius rei firmitate atque stipulatione adnecti precepi. Actum Cenomannis in ciuitate, die et anno superius comprehenso.« Ubi caraxatura, seu potius charaxatura significat obductionem siue deletionem. uerbo caraxare et caraxari pro insculpere et insculpi utitur Gregorius Turonensis libro septimo, capite tricesimo sexto, et libro octauo, capite uicesimo nono. Auctor noster in  prologo, charaxatorum indigentia, id est scriptorum, seu scribentium, libro primo, capite nono caraxatum, id est scriptum. Infra libro tertio, capite decimo sexto, idem significare uidetur quod notare uel redarguere. uide nostrum indicem uocum obscurarum in Chron. Cameracensi, ubi et locum ex Prudentio citauimus.

Peractum Remis, die et consule supradicto. Hinc constat, quantacunque facta sit a nobis diligentia ut sincere et integre hoc testamentum ederemus, tamen aliquid adhuc initio deesse, quia ibi nec diei, nec consulis ulla fit mentio. Quod dolendum est, quia ob hoc ignoratur tempus huius testamenti conditi.

Intercedentibus et mediis signatoribus. Ita CI. Brissonius  quo tendit M, quod legit meridicis. Ex quo S fecit ueridicis. Que lectio uera uideri posset, nisi obstraret illud et

Episcopi qui testamento subsignarunt, hoc ordine recensiti, hi sunt: Sanctus uedastus Atrebatensis, sanctus Genebaudus Laudunensis, sanctus Medardus Nouiomensis et Tornacensis unitarum. S. Lupus Suessionensis, Benedictus et Eulogius.

In exemplari M post Medardum duo addendi uidentur. Nam bis denuo ponuntur illa uerba, cui pater meus Remigius, etc., addita cruce, sed omissis nominibus, et ideo ab aliis preteriti. Quare opere pretium fuerit inquirere an in archiuis Ecclesie Remensis uel in scriptis Hincmari non possit reperiri  correctius aliquod exemplar testamenti huius. Nam sane uerosimile est omnes illius prouincie episcopos, qui tunc nouem erant, subscripsisse.

In manuscripto C post Agricolam presbyterum sequitur iterum Eulogius episcopus, cui pater meus, etc., deinde iterum: Agricola presbyter. uerum hoc scriptoris mendum est. Nam etsi fieri possit ut duo subsignarent episcopi eiusdem nominis, tamen nunquam episcopus post presbyterum subsignaret. Itaque hec cum reliquis omnibus exemplaribus et Brissonio pretermisi.

Theodonius presbyter. Sic Briss. et C, notans alias legi Theodonus; MS I, Theodericus. Forte legendum Theodorus.

u. C. Pappolus interfui et subscripsi. Sex aut  septem sequentibus laicis in exemplari M preponuntur due iste littere, quas ex eo adieci, easdemque expressit I. Que ab aliis forte non intellecte, uel non animaduerse, pretermisse sunt, uti ab CS et Brissonio. Legendum porro hoc est, uir clarus siue clarissimus, aut uir consularis. Inter subsignationem Eusebii et Rusticoli in M hec interponuntur: uC. interfui, ideoque uidetur hic unus preteritus, et forte Attolus, de quo infra capite uicesimo tertio: uel illa uerba abundant. Certe infra cap. 23 sex tantum laici nominantur subscripsisse, quorum sunt expressa nomina.



CAPUT XIX.

Hoc capitulum in exemplari MS precedit caput de testamento; in aliis sequitur, idque magis exigit  ordo rerum gestarum.

Populum prime Germanie deuastaret. Id est superioris Germanie. Intelligit Treuiros et circumiacentes. Germania prima, inquit Papirius Massonus lib. I Annalium Francorum in Meroueo, Saluiano, Sidonio et ueteribus eis Rhenum est, ad quam Ammianus narrat preter alia pertinere Moguntiacum, uangiones, Nemetes et Argentoratum. Idem Massonus in Clodoueo ait Agrippinam Coloniam inter ciuitates Germanie secunde primas tenere. In eadem est Tungrorum ciuitas. uide infra ad c. 23. Contigit autem hec pestis anno 565, teste Baronio.



CAPUT XX.

In monte Bardonum. Is est qui alio nomine Apennius dicitur, qui Italiam secundum longitudinem  diuidit. uide Ortellii Thesaurum geographicum.

Quod uocatur Bercetum. Alias Berterum, Bertecum et Berletum. Sed Bercetum esse ueram lectionem, quam habent meliora exemplaria, probatur quoque ex Paulo Diacono, qui meminit huius monasterii in Bardonis Alpibus a Luitprando constructi.

Quando tres fratres, Lotharius. Ludouicus et Karolus, regnum sibi Francorum post patris obitum diuisere. MS omittit dictionem Francorum, nec habet Hincmarus, et forte rectius. Sunt autem hi tres filii Ludouici pii imper. Lothario cessit imperium, Ludouico Germania, Carolo Caluo Francia.

uillas episcopi Remensis, quod tenebat Fulco presbyter. Sic omnia exemplaria uetera, et Hincmarus,  ut ad episcopum referantur, quod tenuit, Ebone deposito, ut patet et ultimo cap. lib. II, et c. 1 lib. III, quando sedes per decem annos uacauit. Quare non recte I quod mutauit in quas, ut ad uillas referatur sicut et C in Gallico retulit.

uillam Iuliacum quidam Ricuino dedit. Quomodo hanc donationem postea idem Carolus Caluus reuocauerit, et uillam istam cum omnibus aliis bonis que alienata fuerant Ecclesie Remensi restituerit per publicum edictum, uidere est lib. III, c. 4.

Moderno tempore colonus quidam. Id contigit etate Hincmari, nam ipse pro eo dicit, nostra etate.

Pro qua re nuper anno preterito, cum rege Ottone et prefato duce locuti sumus, quando Aquis ad eumdem regem missi fuimus. Sermo est de Ottone  primo, de quo infra lib. Iu, cap. 33 et sequentibus. uera lectio est Aquis, Gallice Aix, quomodo legunt omnia exemplaria: pro quo S substituit Aquisgranum, eiusdem ciuitatis nomen. Sed prius sepissime apud auctores inuenitur.



CAPUT XXI.

Integrumque illud cum brandeo, quo prius repertum fuerat inuolutum. Hincmarus in uita S. Remigii, brandeo rubeo inuolutum. Quod Nicolaus Chesneau Gallice uertit; drap de samy uermeil, ut capite precedenti legitur. Significat autem brandeum pannum sericum siue linteum, quo sanctorum corpora seu reliquie inuoluebantur. Moris enim fuit, ut alicubi in conciliis decretum, ut huiusmodi pretiosis  uelis sanctorum corpora inuoluerentur. Utitur eadem uoce S. Gregorius papa libro tertio, epistola 30, pro serico, aut uelo, quod ad eum finem missum, sanctorum corpora contigisset. Sic enim scribit ad Constantiam Augustam: »Cognoscat autem tranquillissima domina, quia Romanis consuetudo non est, quando sanctorum reliquias dant, ut quidquam tangere presumant de corpore, sed tantummodo in pyxide brandeum mittitur, atque ad sacratissima corpora sanctorum ponitur. Quod leuatum in ecclesia que est dedicanda, debita cum ueneratione reconditur: et tante per hoc ibidem uirtutes fiunt, ac si illuc specialiter eorum corpora deferantur. Unde contigit ut beate recordationis Leonis pape temporibus, sicut a maioribus traditur, dum quidam Greci  de talibus reliquiis dubitarent, predictus pontifex hoc ipsum brandeum, allatis forficibus, inciderit, et ex ipsa incisione sanguis effluxerit.« Hec ille. Eiusdem moris antiquissimi ponendi uela uel alia eiusdem supra apostoli Petri sepulcrum, ut benedictione locupletata reciperentur, meminit Gregorius Turonensis libro primo Miraculorum, capite uicesimo octauo.

Tertius et Karolus regni componeret actus. Is est Carolus Caluus. Primus enim est Carolus Martellus, secundus Carolus Magnus.

Octimber primam, etc. Sic exemplaria, sed I, Octember, S mutauit October, cum primum illud antiquitatem redoleat, et exprimat uocis originem,  eodemque modo legitur in metrico Martyrologio Wandelberti Prumiensis.

Ter centum fuerant, tres et deni quater anni, etc. Id est trecenti et quater tredecim, qui sunt quinquaginta duo, anni elapsi erant a baptismate Clodouei et Francorum, quando hec translatio corporis S. Remigii facta est, quod fuit anno 952. Ex quo sequitur baptismum Clodouei contigisse anno 500. Non autem sensus est, ut uideri posset, trecenti quadraginta tres anni. Tunc enim oporteret eum fuisse baptizatum anno 509, quod est contra communem sententiam, ut supra ad cap. 13 adnotauimus.

Comitantibus undique secus populorum stipatus cateruis. Secus, id est prope, et sic omnia exemplaria,  ne quis legendum putet secum.



CAPUT XXII.

Mulier quedam de pago Trecassino membrorum omnium agitatione multata. Similem punitionem ex maledicto matris prouenientem, eiusque curationem ad memoriam S. Stephani protomartyris narrat Augustinus lib. XXII de Ciuit. Dei, c. 8.

Ex uilla que uocatur Caucella. Sic R, MS I, sed C, Caurella. De relatione S. Remigii ad locum sepulture sue, seu ad monasterium suum, per Heriueum archiepiscopum facta anno 901, de qua in fine huius capituli paulo latius agit auctor, lib. Iu, c. 12.

In eo uero loco ubi hoc salutis accidit donum, posita deinceps exstat columna, cruce prefixa, glorificationis  huius continens monumenta. In circuitu pedis columne crucis site in burgo S. Dionysii Remis, eius rei testis est hec inscriptio: »Nongento primo anno incarnati Domini, sub quarto Kal. Ianuarii, secundaque Sabbati, glorioso ab hac urbe delato corpore Domini nostri ac patroni beati Remigii, cum honore dignitatis utriusque ordinis concurrebat plebs deuote Heriueo presuli, Carolo rege subsequente, cum Richardo principe, Christo laudes una mente iubilando consone. Cum fuisset huc perlatum pignus sanctissimum, celitus uirtute lapsa illico prosiliit  quidam claudus directis poplitibus, nouo gressu ab hinc suum prosequens remedium, cuius ope adiuuemur hic et in perpetuum.


 »Sancte tui Sigloardi miserere monachi,
Qui ductus amore istius patrati miraculi,
Ob istius monimentum hunc erexit titulum.«



CAPUT XXIII.

Quidam Belgice secunde prouincie. Belgica secunda continet Remos, Catalaunos, Ambianos, etc. Ut enim docte scribit Iacobus Meyerus in suis Flandrie Annalibus ad annum 453, Romani diuidebant Belgicam Galliam in Germaniam primam, seu superiorem, que Argentoratum, Magontiacum, Nemetas, uangiones aliasque Rheno propinquas continebat gentes: et in Germaniam secundam, seu inferiorem, cuius caput erat Colonia Agrippina cum Tungris ac Neruiorum Morinorumque maritimis  populis, qui nunc Brabantini et Flandri uocantur. Rursus secabant eamdem Galliam in Belgicam primam, cuius caput Treueris, cum Mediomatricibus, Leucis et uirodunensibus; et in Belgicam secundam, ubi principatum tenebant Remi, habentes sub se Suessiones, Catalaunos, Laudunos, Camaracos, Neruios, Morinos, Atrebates, Ambianos, Bellouacos, Nouiomagenses. In qua secunda Belgica Flandria includitur.



CAPUT XXIu.

Est siluula in monte sita tribus a ciuitate millibus separata. Nomen monti est Hor, ut est in uita huius de quo agitur Theodorici apud Surium.

Quin uocetur Theodorico. Sic C et R sed SI, Theoderio, alia, Theoderico. Quomodocunque legatur,  exprimere uoluit nomen diminutiuum, que apud Gallos desinunt in o, ut a Petrus Pierrot.

Die Kalendarum Iuliarum. Natalem diem S. Theodorici, siue Theoderici hoc die habet Martyrologium Usuardi Romanum cum notis Baronii, item Petri Galesinii, Francisci Maurolyci, qui Theodorum uocat, et Arnoldi Wion libro tertio Ligni uite. Eiusdem uita exstat hoc die apud Surium, consona iis que hoc cap. habentur, sed hic aliquanto uberius.

Quadam denique Sabbatorum die, iam uespera Dominici diei accedente, quedam paupercula, etc. Grauiter punita fuit hec mulier, quod uespere diei Dominice operaretur, quia tum celebratio Dominice incipiebat a tempore uesperarum, quod durauit fere  ad nostra usque tempora. uideantur que scripsi in notis ad Thomam Cantipratanum, lib. II, cap. 53, parte IX. Idem uero patet ex hoc auctore supra, cap. 20, ubi Ragenbaldus quidam ob eamdem causam punitus est.



CAPUT XXu.

De S. Theodulfo, de quo hoc cap., agit Molanus in additione ad Usuardum Kalendis Maii. Eodem die Petrus Galesinius, et Arnoldus Wion, Utriusque, uidelicet S. Theodorici et Theodulphi, meminit Sigebertus in Chronico ad annum 534 his uerbis: »Theodoricus abbas, discipulus sancti Remigii, et Theodulphus abbas, discipulus ipsius Theoderici, in Francia clarent.« Inuentionem corporis S. Theodulphi  apud Treuiros notat ex Trithemio dictus Arnoldus Wion, die ult. Februarii, quam late describit Thomas Cantipratanus ubi supra, part. II. Sed anne sit idem Theodulphus ille cum isto multum ambigo. Eumdem facit Trithem. lib. III de uiris illust. ord. S. Benedicti, cap. 260, ubi sic habet: »Theodulphus abbas in monte Hor, uir sancte conuersationis et innocentis uite, multis uirtutibus clarus effulsit. Huius corpus non ante multos annos repertum integrum, et incorruptum, cum magno honore Treueris apud Predicatores reconditum est in summo altari. Hec inuentio celebratur pridie Kalendas Martii.« Sic ille. uerius tamen existimo diuersos esse.



SCHOLIA IN LIBRUM SECUNDUM.



CAPUT PRIMUM.


Beato Remigio succedisse traditur Romanus. Sub annum uidelicet 545. Hic B. Romanus cenobium in uico cui nomen Mentuniacum, duabus ab urbe Trecensi leucis semoto, condidit, et primus in eo abbas fuit, quod a sexcentis annis penitus est dirutum, nec quidquam eius superest preter crucem in rei memoriam ibi collocatam. De eo in uita S. Leonis abbatis ex Breuiario Trecensi sic legitur: »Beato Romano Mentuniaci cenobii abbate in episcopum Remensem electo, beatus Leo eius monasterii factus est abbas.« Eiusdem S. Leonis uita alia, sed mutila, testatur eumdem S. Romanum a rege Clodoueo seniore confirmationem donationis quorumdam prediorum impetrasse, que Merobaudus patricius  eidem cenobio liberalissime impertiuerat. Sequitur.

Romano Flauius. Hic Flauius subscriptus legitur concilio Aruernensi. uide Scholia in cap. 13 libri precedentis.



CAPUT II.

Ex iis que hoc capite ex Fortunato citantur nonnulla possent in ipso restituit, ut in primis Egidi pro Igidi, u. 4 fauens pro fouens; 24, sonet pro sonat, et alia quedam.

Quod legatus ex parte Childeberti regis, Sigeberti filii, ad Chilpericum regem patruum ipsius Childeberti, etc. Sigebertus iste rex Austrasie est qui uxorem habuit pessimam Brunechildem, fratres autem Guntramnum, qui fuit rex Burgundie, Charibertum  et Chilpericum, qui omnes fuerunt filii Clotarii primi. Mortuus est autem Sigebertus anno 578, cui successit filius Childebertus.

Ut ablato Guntramni regis, Chilperici fratris regno. Nomen Guntramni uel Gontramni uarie scribitur. Sic enim constanter legit M cum littera m in secunda syllaba, I semper Guntrannus, quomodo interdum etiam C. Pro priore lectione facit quod Gregorius Turonensis, locis in textu citatis, integre nomen illud scribat Gunthchramnus, pro quo in tomis Conciliorum et alibi, Guntheramnus.

A Fredegunda regina fuerat missus. Hec erat uxor Chilperici, cuius perfidia ipse Chilpericus tandem interfectus est. De ea Aimoinus lib. III De gestis  Francorum, c. 56. »Erat, inquit, Fredegundis forma egregia, consilio callida, dolis  parem non agnoscens,« etc. Que uero deinceps hoc capite sequuntur ad uerbum pene sumpta sunt ex Gregorio Turonensi, lib. X Historiarum, c. 19. Synodus autem hec Metensis, et Aegidii depositio est anno 594, ut tom. II Concil. adnotauit Seuerinus Binius.

Multa enim auri argentique in huius Episcopi regesto  pondera sunt reperta. Eadem prorsus habet uerba Gregorius, MS pro regesto uitiose legit regesta. Que uox regestum eodem cap. supra legitur in Gregorio, cum dicit: »Scripta enim ista in regesto Chilperici regis in uno scriniorum pariter sunt reperta.« Nicolaus Chesneau Gallice uertit épargne. »Regestum Latine dici potest, quod uulgo registrum uocamus, inquit Budeus. Hoc loco uidetur thesaurum significare, uel locum ubi thesaurus reponitur.« Qua significatione accipit Gregorius iam dictus, lib. IX Hist., c. 10 et 34.



CAPUT III.

De S. Basolo, Gallice saint Basle, agit Molanus in additione ad Usuardum 26 Nouembris, quo die hoc cap. obiisse legitur. Item Martyrol. Romanum ex  ueteribus manuscriptis, ut notat ibidem Baronius, Petrus in Catalogo, lib. IX, c. 69; Arnoldus Wion in Martyrologio suo monastico, siue lib. III Ligni uite ad eumdem diem, citans Galesinium et alios, ac nominatim uincentium in Speculo, lib. XXI, cap. 116. De eodem Trithem. De uiris illust. ord. S. Benedicti, lib. III, cap. 45, et Sigebertus in Chronico anno Domini 567. De eiusdem translatione per Hincmarum facta agit Molanus die 15 Octobris.

Quem nemus inde incipiens obumbrat Rigetium. Sic C et I, sed MS, Rigentium. In breuiario Remensis Ecclesie Rietum, Gallice uertitur, Forêt de la Route.

Misit ad nepotem suum nomine Balsemium, qui eum ad se a Lemouicina regione perduceret. uitiose  I Balsennum. Gallice saint Bassange. uite huius Balsemii martyris exstat fragmentum in Promptuario sacrarum antiquitatum Tricassine diecesis, eumque adiecit Usuardo Molanus 16 Augusti, quo die festum eius celebratur in Tricassina diecesi.

Ibique metatum suum constituentes, huc undecunque predatu reuerti ceperunt. Sic omnia exemplaria, id est a predatu siue predatione. Quare non recte S mutauit in predati. Prioribus uerbis significatur eos ibi fixam sedem seu tentorium habuisse, Gallice retraite, unde Latine dicimus castrametari. uide infra ad cap. 10, lib. Iu.



CAPUT Iu.

Post Egidium Romulfus. M Remulfus legit hoc loco,  et cap. seq.; sed in summario huius cap. et supra c. 2 et in textu Romulfus, quomodo legunt cetera exemplaria, et Gregorius Turon. lib. IX Hist. Francorum, c. 30, ubi nominatur comes palatii Childeberti regis, et lib. X, c. 19.



CAPUT u.

De Sonnatio episcopo. Hec est communis scriptura exemplarium, tam hoc cap. quam precedenti. M fere scribit Sompnacius, et interdum Sompniacius;  C, Sonnacius. Remensis uero synodus sub eo habita, de qua hoc cap. admodum celebris fuit, et plus quam Prouincialis, utpote cui multi etiam aliarum prouinciarum archiepiscopi interfuerint, que utinam exstaret in tomis Conciliorum.

Palladio Antissiodorensi. MS Altissiodorensi. I perpetuo scribit Autisiodorensi, cui fauet uox Gallica Auxerre.

Ansarico Suessionensi. CI, Anserico.

Claudio Reiensi. Sic omnia exemplaria. uidetur esse Rieux in archiepiscopatu Tolosano, a quo alias Riuensis et Riuenensis episcopus nominatur. Nisi quis legendum putet Regiensi siue Regensi. Nam Claudius Regiensis episcopus subscriptus legitur concilio II Cabilonensi, celebrato circa hec tempora,  uidelicet anno 658, uel, ut alii, 664. In quo etiam subscripti leguntur duo alii, qui huic Remensi interfuerunt, Donatus uisontiensis, et Palladius Antissiodorensis. uerum in tomo Concil. forte legendum Reiensis, quod est ignotius, pro Regiensis.

uero Rutenensi. Sic I, cui accedit MS, Rutemensi; C, Teruensi. Est autem Ruthenensis episcopatus, Gallice Rodez  in archiepiscopatu Bituricensi.

Agricola Gabalensi. Hoc est, ut posterioribus seculis uocatur, Mimatensi in eodem archiepiscopatu Bituricensi, in quo est Aruernensis et Ruthenensis, qui proxime precedunt. Nam Gauali, qui et Gabali Prol. et Fortunato, et Gabales Cesari,  Plinio et Straboni dicuntur, Gallice Mende, hoc est Mimatum in Aquitania regionis Gaualitane, que Géuaudan dicitur, ciuitas primaria et caput est, ut docet Philippus Ferrarius in noua Topographia Martyrologii Romani. Quod adnotamus, ne forte quis putet esse oppidum Cabilonense, quod est sub archiepiscopatu Lugdunensi, presertim cum Robertus Cenalis sentiat Gabales esse Cabilonenses. Et quidem Agricola Cabilonensis episcopus subscriptus legitur concilio Iu et u Aurelianensi, quorum posterius habitum est anno 552, item Parisiensi II et Lugdunensi I, quod habitum est anno 570. Prefuit autem Ecclesie sue annis 48, et uixit anno 83, ut habet Gregor. Turon. lib. u Hist., cap. 45, et ex eo Baron. in notis ad Rom. Martyrol. die 17  Martii. Sed ut sit idem cum eo qui huic Remensi synodo interfuit, obstare etiam uidetur distantia temporis

Auderico Auscensi. Auscii, alio nomine Auxitani, unde Auxitanus archiepiscopatus. Gall. Auch in uasconia.

Ut capitulo canonum Parisis acta in generali synodo, in Basilica sancti Petri, Lotharii regis studio congregata, omni firmitate custodiantur. uidetur intelligi Concilium III Parisiense, cuius exstant 9 capitula tom. II Conciliorum per Binium editorum. Nec obstat quod ibi dicatur celebratum sub Childeberto, quia intelligitur Childebertus primus filius Clodouei Magni, qui obiit anno 559. Quo eodem  tempore regnauit frater ipsius Clotarius primus, qui hic Lotharius nominatur, et obiit anno 565. Et quidem dictus Childebertus solium regni tenuit Parisiis, Clotarius autem Suessione, sed tandem etiam toti Gallie prefuit. Unde uerisimile est post annum 559 celebratam esse hanc synodum Parisiensem, quod diserte docet Binius.

Ad matriculam preterea sancte Remensis Ecclesie. Ante hec uerba MS et I adiiciunt, ad Basilicam S. Medardi solidos quindecim. Que omisimus alia exemplaria secuti, quia supra de ecclesia S. Medardi dictum fuit.



CAPUT uI.

Post hanc beatum uirum Leudegiselus, Attile episcopi frater. Hic Attila, ut ex cap. sequenti patet,  fuit episcopus Laudunensis. In Tabulis Democaris sextum locum obtinet, quem uocat Attolam, uti et Hincmarus in opuscul. Lu Capit. c. i. Consecrauit S. Autbertum Camaracensem, episcopum anno 642, ut adnotaui ad Chronicon Cameracense, lib. I, c. 19. Sequitur:

Tempore Dagoberti regis episcopium rexit. Hic est Dagobertus primus, qui post patrem suum Clotarium secundum, regnauit adhuc annos 14, et obiit 645. Successit ei filius natu maximus Sigebertus, de quo in fine capitis, qui obiit 656.

Hunc sequitur Anglebertus. Sic omnia exemplaria preter I, quod toto hoc cap. legit Angelbertus.



CAPUT uII.

Petente Berccario abbate. Sic omnia exemplaria,  quod S mutauit ubique in Bercarium, sicut et I. Quomodo per contractionem legitur apud Sigebertum in Chronico, et in Promptuario sacrarum antiquitatum Tricassine diecesis Nicolai Camuzei, in quo continetur integra uita eius et passio conscripta per Assonem abbatem Deruensem, et apud Surium tom. u, ubi breuem eiusdem uitam recenset ex uincentii Speculo historiali lib. XXIu, die 16 Octobris.

Ecclesiam in uiriziaco. Ita legendum patet ex c. 1 et 3 huius libri, ubi constanter sic legitur. Gal. uerzy. Alioqui tum hoc loco, tum infra c. 10 uariant exemplaria: M, uiriaco; C, uiriciaco, quomodo M legit cap. 10, ubi C legit uirigiacum.

Cui Ludouicus quoque rex. Intelligitur Clodoueus  II, qui obiit 662.

Huius etiam tempore tradidit Grimoaldus uir illustris S. Remigio, etc. Hic uidetur fuisse maiordomus seu magister palatii Francorum, filius beati Pippini de Landis, et frater sanctarum Gertrudis et Begghe, qui obiit anno 658. Concilium presulum Gallie Namnetis habitum iussione Romani pontificis, cuius hic meminit, uidetur deesse in tomis Conciliorum. Nisi forte sit illud quod 20 continens capitula, ponitur tom. III post concilium Triburiense habitum anno 895. De quo sic notat ibidem Binius: »Incertum habemus quo tempore hoc concilium actum sit, itaque hoc loco collocauimus.«

 Post hec in ecclesiola S. Marie, quam in eodem monasterio construxerat, obiisse fertur. Quam solemnes Niuardo exhibite fuerint exsequie refertur ubi supra, in uita et passione S. Bercarii abbatis. Obiit Kalendis Septembris, ad quem diem ad Usuardum adiecit Molanus: »In alto uillari, depositio sancti Niuardi episcopi Remensis.« Quo die ponit eumdem in suo Martyrologio Petrus Galesianus. Meminit eiusdem Sigebertus in Chronico anno 661, his uerbis: »Sanctus Niuardus Remensis archiepiscopus, et Reolus successor eius, Bercarius quoque martyr, qui fuit abbas primus Altiuillarensium, sancta etiam Bertha martyr et abbatissa, sanctitate clarent in Gallia.« Hunc uitiose quidam uiuiardum uocant.



CAPUT uIII.


Ad prenotatum huius sancti uiri  cenobium  beate Helene regine constat corpus ab urbe Roma deuectum. Dies translationis, et aduentus ad hoc monasterium adnotatur septima Februarii in addit. Molani ad Usuardum. Scripsit translationis huius Historiam Almannus monachus Altiuillarensis, teste Sigeberto De uiris illustribus, cap. 99, et, ut ibidem refert, uitam quoque S. Niuardi et S. Sindulphi, de quo seq. cap. Hec autem translatio ab urbe Roma in Gallias, teste eodem Sigeberto in Chronico, facta est anno 849, ut refert post eum quoque Baronius tom. X in fine eiusdem anni, addens: »Sed de eius corpore inter Latinos et Grecos antiqua est controuersia, ubi  sepultum fuerit. ueneti insuper illud ab Oriente delatum possidere se gloriantur, quod et digno cultu prosequuntur.« Hec Baronius.

Gemino dilati gaudent esoce. Sic MI. S reliquit locum uacuum. Significari putatur piscis, qui alio nomine salmo dicitur. Sulpicius Seuerus lib. III Dialogi de uirtutibus B. Martini, cap. 13, »Ad primum actum reti permodico immanem esocem diaconus extraxit.« Ad quem locum Sur. tom. uI notauit ad marg: Ezocem, id est, salmonem. Scribit enim ipse per z. Adrianus Iunius in suo Nomenclatore, recensens nomina piscium, ita scribit Exos, quod ossibus careat, uel, ut alii legunt, esox Plinio. Anglice a Lax, et distinguit a salmone. Plinius Nat. Hist. lib. IX, c. 15: »Sunt et in quibusdam amnibus  haud minores, silurus in Nilo, esox in Rheno, attilus in Pado.« Qui ibidem cap. 18 agit de salmone.



CAPUT IX.

De S. Sindulfo agit Molanus ad Usuardum die 20 Octobris, Romanum Martyrol. cum Baronio et Petro Galesinio ad eumdem diem, sicut et Wion. Item Trithem. De uiris illust. ord. S. Benedicti lib. III, cap. 46, qui scribit eum claruisse anno Domini 600, et socium fuisse beati Basoli abbatis, de quo supra cap. 3. Unde de iisdem coniunctim ait in Chronico Sigebertus ad annum 567: »Basolus abbas, et Sindulphus presbyter et reclusus in Francia clarent.«



CAPUT X.


De sancto Reolo episcopo. De hoc nichil inuenio in Martyrologiis. Hic ante episcopatum neptem S. Niuardi, filiam Childerici regis, uxorem habuit, ut constat ex auctore supra cap. 7. Post eius mortem prefuit in hoc archiepiscopatu annis 26, ut dicitur in uita sancti Gumberti, fratris S. Niuardi, que est in uitis Sanctorum Gallice editis per Parisienses die 29 Aprilis. Hunc alii, ut Papirius Massonus in suis Annalibus et Iacobus Sirmondus in Catalogo archiepiscoporum Remensium, uocant Regulum.

Cruciniacum montem, Curbam uillam, cum Aciniaco in pago Tardonensi. Hec ita uertit Gallice Nicolaus Chesneau, le mont de Cruny, Couruille,  et Acini en Tardenois. Atque ita legunt omnia fere exemplaria, tum hoc loco, tum c. 17 huius libri, nisi quod MS hoc loco et c. 11 legunt Torbam et Tardonisse.



CAPUT XI.

Gerniacam cortem. Ita hic et sepius infra omnia exemplaria, Gall. Gernicourt. Pro quo aliquoties S substituit Germanicam, quod supra cap. 5 uertitur Germyni. Ex hoc loco corrigendus Surius, Hareus et Lippello, qui in uita S. Rigoberti die 4 Ianuarii legunt Gremaca. Locus est non procul Remis, ut constat ex cap. sequenti. Corrigendum et illud in iisdem auctoribus, quod pugnam Caroli cum Chilperico et Ragemfrido ponant accidisse XII Kalendas Augusti, cum legendum sit Aprilis. Nam accidit  in Quadragesima, Dominica die ante Pascha, ut habent Annales Francorum a Pitheo editi, et appendix Gregor. Turonens. cuius auctor Fregedarius Scholasticus, qui res sui temporis describit.

uillam nomine Cartobram. Sic CR et I. Alia Carobram. Gal. Chartreune.

Et in uilla cui nomen Turba. Ita hic omnia exemplaria. Gal. Tourbe.

De uilla Bracaneio super fluuium Rotumnam. RM, Bracaneco, I Bracaneto.

A Dagoberto denique rege. Intelligitur secundus huius nominis, filius Childeberti, qui obiit anno 715, cui successit filius Theodoricus II.

In Rodonico etiam. Sic I, sed MS, Rodinico; C, Rodolito; aliud, Rodocino.

 Hic uenerabilis presul Pippinum maioremdomus regie traditur amicissimum habuisse, cui eulogias pro benedictione crebro solebat mittere. Hic est Pippinus Herstallus, filius S. Begghe, pater Caroli Martelli ex pellice. Eulogie erant panes benedicti, communionis mutue et amicitie symbola, de quibus late Baron. tom III Annalium anno 313. Concilium Namnetense, cap. 6, de quo supra, formam benedictionis exprimit.

In monte Betelini. Sic R et I, cui accedit MS. Berelini; C, Belini.

In pago Castricensi. Sic et infra c. 18; alias, in uico Castricensi; MS coniunxit hic utrumque, in uico, in pago Castricensi.



CAPUT XII.


Orta denique simultate inter regem Chilpericum et Karolum prefati Pippini filium, maioremque domus Ragemfridum. Hic est Chipericus II, frater Dagoberti II, obiitque anno 719, uel, ut alii, 726. Hec autem gesta sunt anno 717, ut referunt Annales Francorum a Pitheo editi. Sigebertus et Meyerus tribuunt anno 718. Questio erat de obtinendo principatu siue magisterio equitum, ut est in uita S. Rigoberti. Nam Chilpericus magistrum equitum, siue maioremdomus constituerat hunc Ragemfridum.

Quod non illi eam prius aperiret. Sic CR et I. Quo accedit quod in M legebatur nonnulli, sed non transfixum est, et relictum est nulli quomodo legit  S.

Rigobertum patronum suum, qui, ut traditur, eum de lauacro sancto susceperat, episcopatu deturbauit. S corrigi uult patrinum, uerum obstant omnia exemplaria. In uita ipsius dicitur S. Rigobertus nunc Carolum baptizasse, et de sacro fonte suscepisse. Sed et recte susceptores patroni dicuntur. Eius depositionem ab episcopatu, sicut et Eucherii Aurelianensis, notant Sigebertus et Masseus anno 723.

De quo patrum scripta relatione traditur, etc. Historia de uisione S. Eucherii Aurelianensis episcopi de e terna damnatione Caroli Martelli ob inuasas res ecclesiasticas, iisdem fere uerbis exstat in capitulis manuscriptis, que ab episcopis prouinciarum  Remensis et Rothomagensis Ludouico regi missa fuerunt: estque adiecta in notis ad nouum Corpus Canonicum cura Gregorii XIII recognitum, 16, q. I, cap. Quia. Exstat item in uita eiusdem S. Eucherii apud Surium mense Februarii, scripta a contemporaneo, et in uita ipsius S. Rigoberti 4 Ianuarii; in quibus omnibus asseritur dictum Martellum ex nunc in corpore et anima penis sempiternis esse deputatum. Meminit eiusdem Hincmarus in prefatione uite S. Remigii, et inter recentiores Paulus Aemilius lib. II, De rebus gestis Francorum, et Petrus Despinac archiepiscopus Lugdunensis in oratione habita Blossii coram rege Francie Henrico III, anno 1575, ut testis est Arnoldus Wion. lib. III Ligni uite, die 20 Februarii.  uerum his contradicit Petrus Pitheus in Glossario capitulorum, littera R, et Baronius tom. IX Annalium, anno 741; idque ex eo quod Eucherius ut minimum decem annis obierit ante Martellum. Quin etiam addit Baron. de salute ipsius bene sperandum esse, eo quod penitentiam egerit. Quid de ea re sit examinent alii. Flodoardus fideliter narrat que ex scriptis patrum accepit, que temere conuellenda non sunt, et precipue conciliorum acta.

Cuius in monasterio S. Trudonis humatum est corpus. Locus est in Hasbania, que Brabantie pars est, intra oppidum sancti Trudonis, in quo sepultus est S. Eucherius. Hec contrario modo Gallice uertit  Nicolaus Chesneau dicens: »In monasterio S. Eucherii sepultum esse corpus S. Trudonis.«

Qui regressus petitur a Milone, etc. Id est rogatur, requiritur. Est enim passiuum, eodem modo quo supra hoc libro c. 3. Petitusque secretioris conuersationis habitaculum concedere. Ubi contra omnia exemplaria male correxit S, petentisque. Sensus igitur est quod S. Rigobertus fuerit requisitus a Milone.

Habitauit in Gerniaca corte tempore non pauco. Annis 15 aut 17, ut in marg. adnotauit qui supra lib. I Guillelmus Le Bègue, idemque adnotat eum quinque aut septem annis exsulasse in uasconia.



CAPUT XIII.

 Huius beati presulis Adrianus sedis apostolice pontifex meminit in epistola sua Tilpino post episcopo Remensi directa. Exstat hoc fragmentum tom. III Concil. inter scripta Gregorii II, idque factum est ex iudicio Baronii tom. IX, anno 717. Qui omnino alter censuisset, si reliquam partem eiusdem epistole, que habetur infra cap. 16, perlegisset. Nam inde plane conuincitur uere esse Adriani, non Gregorii, quia in ea meminit Zacarie et Stephani antecessorum suorum, qui sunt posteriores Gregorio secundo. Poterit autem compleri hec epistola additis duabus partibus que infra cap. 16 et 17 recitantur, et corrigi adnotatio Seuerini Binii, qui notat mendose irrepsisse apud Surium die 4 Ianuarii nomen Adriani pro Gregorio II, sicut et  Nicolaus Serrarius, in notis ad epist. 142 S. Bonifacii.

Simul cum alio episcopatu. uidelicet Treuirensi, ut probatur ex epist. 16 Hincmari, cap. 19, inter eas que prelo excuse sunt, et ex prefatione eiusdem Hincmari in uitam sancti Remigii, in qua ait quod Milo, de quo sermo est, episcopia Remorum ac Treuirorum usurpans insimul, per quadraginta circiter annos pessumdederit.



CAPUT XIu.

Decessit  pridie Nonas Ianuarii. Additum est in uno exemplari in margine: »Anno incarnationis Doninice circiter septingentesimo septuagesimo tertio.« Que uerba MS, CI non habent,  etsi habeantur in uita apud Surium, ex qua sumpta sunt pleraque que in hac Historia de eo hactenus relata sunt. Additur quoque in uita, ad maiorem temporis certitudinem, indictione octaua eum obiisse. Exstat apud Surium die 4 Ianuarii. Quo die eius legitur memoria in Romano Martyrologio, tam Petri Galesinii quam Baronii. Eodem quoque die a Molano additus est Usuardo. Scribit ibidem Baronius in notis eum peruenisse usque ad tempora Hadriani pape, qui, inquit, ipso defuncto, reiecto Milone, in locum eius subrogauit Turpinum, ut eius acta testantur. Quod conforme est illis que de anno obitus ipsius dicta sunt. Nam Adrianus sedere cepit anno 772. Meminit eiusdem Sigebertus in Chronico anno 723, quo eum dicit ab episcopatu depositum  seu eiectum. Que si uera sunt, oportet eum annis 50 exsulasse. uerum Franciscus Hareus in uitis Sanctorum a se editis ponit eum obiisse circa annum 733, hac apposita adnotatione post uitam ipsius: »Ponebatur obiisse anno Christi 773, sed omnino error uidetur esse in numeris. Nempe Martellus princeps, quem ille episcopus puerum baptismate abluit, obiit quinquagenarius anno salutis 741; sicque debuisset sanctus Rigobertus episcopatum gessisse integris octoginta annis. Sigebertus quoque Historicus refert eum anno 23 illius seculi a Martello episcopatu pulsum. Adde quod solum memoretur uixisse sub his tribus regibus, Childeberto, Dagoberto, et Chilperico, quorum postremus certe in uiuis esse desiit anno 727. Itaque suspicor pridem  pro XXXIII substitutum LXXIII, ut anno 33 illius seculi, non 73, sanctus Rigobertus mortem obierit.« Hec Hareus satis probabiliter.



CAPUT Xu.

In pagum ueromandensem, ad uillam Nemincum. I Memnicum. In hoc tractu ueromandensi insignis est ciuitas S. Quintini, non procul a Cameraco.

Hec pretiosa illuc delata membra. MS, I, munera, quomodo et C. uertit in Gallico; sed alia lectio melior est, quam paulo post habent omnia exemplaria.

Nec longum post hec, etc. Hec est quarta translatio S. Rigoberti, facta ab Heriueo archiepiscopo, de qua infra lib. Iu, c. 13.



CAPUT XuI.

 Quamuis eum quidam chorepiscopum tantum fuisse tradunt. Alias, cepiscopum. Sed uera lectio est chorepiscopum. Dicti sunt chorepiscopi a , que uox Grecis regionem, uel agrum significat, quasi certarum regiuncularum in qualibet diecesi speculatores. Quod officium in eos qui archidiaconi, archipresbyteri, et decani rurales, et decani Christianitatis hodie uocantur maxime competere uidetur. Hincmarus infra lib. III, cap. 22, uicarium episcopum a uico idem nomen interpretatur. Unde et Gallice Nicolaus Chesneau interpretatur hoc loco et infra, doyen rural. In M scriptum fuit corepiscopum, sed littera r recenti manu ab aliquo imperito deleta est, ad faciendum cepiscopum. Quod autem Abel uere fuerit Remensis archiepiscopus sufficienter probat hoc cap. Flodoardus.  Eodem facit et illud apud Surium in uita sancti Rigoberti, ubi dicitur quod Hincmarus fuerit quintus a sancto Rigoberto Remorum archiepiscopus. Si enim non connumeretur hic Abel, nonnisi quartus erit. Cur autem a quibusdam pretermittatur in catalogo Remensium archiepiscoporum, rationem habemus ex iis que citantur ex epistola Adriani hoc cap., quia etsi ibi constitutus sit episcopus, tamen ibi permanere permissus non fuit, ideoque rediit Lobium, celebre in Belgio monasterium, ubi ad infidelium conuersionem laborasse creditur, adeo ut sancte uiuendo et predicando pertigerit ad eterne uite brauium. Nomen eius sacris Martyrologii tabulis Usuardi adiecit Molanus die 5 Augusti. Quo die agit  de eo idem Molanus in Natalibus SS. Belgii, ascribens ei titulum Remensis archiepiscopi, et in suis Martyrologiis Petrus Galesinius et Arnoldus Wion. Item Trithemius lib. III De uiris illust. ordinis sancti Benedicti, cap. 298, et lib. Iu, cap. 118. Quo loco scribit festum eius agi nono Kalendas Octobris. Fuit natione Scotus.

Grimonem in ciuitate que dicitur Rodomus. M et et aliud exemplar Rodomis, pro quo S et I substituerunt Rothomagus, eiusdem ciuitatis nomen, que etiam Rodoma dicitur. uide adnotat. Nicolai Serrarii ad epistolam 143 sancti Bonifacii. Sed non probo ut pro ueteribus noua nomina, quamuis notiora, reponantur, quia hac ratione perit notitia antiquitatis. Sic et infra lib. Iu, cap. 31, omnia exemplaria legunt  Rodomi, nisi quod ibi C uitiose legit Rodonii, et utrobique Gallice uertitur Rouen. Utitur ea appellatione Sigebertus anno 751: »Remigius, inquit, Pippini regis frater, Rodomensis archiepiscopus in Gallia claret.« Est autem hic Grimo uicesimus septimus Rothomagensis archiepiscopus in tabulis Democaris, Roberto subrogatus anno 733.

Tertium denique Hartbertum in ciuitate que dicitur Senonis. Sic C et I. At MS, Hartbertum. In tomis Conciliorum Artbertus, in tabulis Democh. Otbertus siue Ochibertus cardinalis anno 762; estque numero tricesimus sextus. Porro ex his que hic citantur ex duabus Zacarie epistolis non pauca poterunt restitui in tomis epist. decretalium, et tom. III Concil.



CAPUT XuII.

 De Tilpino episcopo. Ita constanter omnia exemplaria. Alii auctores uocant absolute Turpinum aut Ioannem Turpinum. Exstat eius nomine historia de uita Caroli Magni et Rolandi, tametsi Papirius Massonus lib. II Annalium Francorum existimet non esse ipsius, sed hominis otiosi, qui fabulas illas post Caroli Calui imperium descripsit in gratiam iuuentutis. Idem recte docet Antonius Posseuinus in Apparatu sacro, in TILPINO.

De ordinatione episcopi nomine Lul, sancte Moguntine Ecclesie. Sic omnia uetera exemplaria, pro quo S et I Lulli substituerunt. Sed in tomis Conciliorum sepe Lul appellatur, ac nominatim epistola 12 Zacarie pape, sicuti et in epistolis sancti Bonifacii. Fuit hic beatus Lullus S. Bonifacii martyris  successor, et secundus archiepiscopus Moguntinus.

Nouiliacum in pago Urtinse. C Ursince, I Urcinse.



CAPUT XuIII.

Missus dominicus ad recta iudicia determinanda fuerat ante episcopatum constitutus. Missus, id est legatus. Frequens est missorum mentio in Capitulis Caroli Magni et Ludouici Pii, quorum officium hoc capite describitur. Misso autem dominico fere addebatur comes, ut patet ex lib. II Capitulorum, c. 25. Quod nomen officii erat, non dignitatis aut sublimitatis ut hodie. De missis dominicis lib. I, capitulo 122; lib. II, cap. 11, 16, 17, 19, 25, 26, 27, 28; lib. III, cap. 17, 18, 33, etc. De comitibus lib. II,  cap. 6, 9, 10, 12, 18, 23, 24, 25, 26, 28, 32, etc. De his et Petrus Pitheus in Glossario capitulorum, uerbo Missi dominici, Florentinus uan der Her in Castellanis Insulensibus, et Petrus Louuet in Histor. Bellouacensi, lib. III, c. 9.

In his quoque pagis, Dolomense scilicet, uongense, etc. Sic omnia hec nomina per e legunt MS, quomodo olim frequenter loquebatur, quod seruari placuit. CI, Dolomensi, uongensi, etc., per i.

Ut bonos et idoneos uicedomnos et aduocatos haberent. Sic M. Cetera, uicedominos. De his uicedomnis et aduocatis est capitulum 11, lib. III Capitulorum, ubi similiter legitur uicedomnis. Nam si tunc pro dominus domnus dicebatur, conformiter uicedomnum dicebant et scribebant.

 Hic synodum inuenitur habuisse anno ab incarnatione Domini nostri Iesu Christi 814 in ecclesia Nouiomensi. Hec synodus deest in tomis Conciliorum. Sed tom. III habetur concilium Remense primum sub eodem uulfario et Carolo Magno celebratum anno precedenti 813, mense Maio, quod habet capitula seu canones 44. Cuius auctor noster mox infra meminit, dicens in eo constituta fuisse capitula XLIII; sed facile fieri potuit ut unum in duo diuideretur.

Congregatis secum cepiscopis suis Hildoardo, Ermenone, Iesse, Ragumberto, Grimboldo, Rothardo, Wendilmaro, Ostroaldo. I scribit Hildoaldo. Erat hic episcopus Cameracensis, Ermeno Siluanectensis, qui in tabulis Democaris uocatur Herminius. Iesse Ambianensis; Ragumbertus, uel, ut CI, Ragimbertus,  Bellouacensis, cui successit S. Hildemannus, de quo infra cap. 20, qui obiit anno 848, die 8 Decembris. Grimboldus Morinensis, qui alias Grimbaldus et Erembaldus. Rothardus Suessionensis, qui infra cap. 20 et lib. III semper Rothadus nominatur in omnibus fere exemplaribus, que hic uariant. In tomis Concil. et tom. III Bibliothece Patrum secunde editionis Rothaldus legitur. Wendilmarus erat episcopus Nouiomensis, Ostroaldus Laudunensis.

Adalbardo. CI, Adalardo.

Fulrado, Ericho. Sic C et I. Alia, Folrado, Eriono. Paulo post, pro Otnero, CI, legit Othero.

Id est, uarine, Urbs campus, Trapiacus, Ierusalem, Harbaudianisua, siue ecclesia S. Leodegarii. Sic exemplaria, nisi quod in MS sit uarinne, et postremum  in duo diuidat, legens: Her, Haudiauisna. Que Nicolaus Chesneau Gallice uertit: uaresnes, Urcamp, Trapi, Hierusalem, Herbaudia uispa.

De annona modii MDCCCCLXXu. Sic I, sed MS pretermittit uocem modii, ut dubium sit an illud MD non sit modii, ut paulo post in MS scribitur md. i. liio. uini, hoc est modii mille quinquaginta duo uini.



CAPUT XIX.

Huius presulis hortatu Alitgarius Camaracensis episcopus sex libellos de Remediis peccatorum, et ordine uel iudiciis penitentie conscripsit. Exstant hi libelli tom. u antique lectionis, editi per Henricum Canisium, prefixis quoque his duabus, que hic referuntur, epistolis. Ex hoc autem loco auctoris  probatur, sextum quoque librum, quem seorsim ponit Canisius, ipsius esse Halitgarii, seu, ut legit Chronicon Cameracense, lib. I, cap. 38, Halitcarii. Hi libri merito recenseri debent inter primos casuistas. Fuisse tamen et alios qui ante etatem Halitgarii de eodem argumento scripserunt, ex ipsa hac Ebonis constat epistola: ut est Penitentiale Romanum, et Theodori archiepiscopi Cantuariensis, de quo Beda in Chronicis sub Dagoberto. Item liber ipsius Bede de Remediis peccatorum. Preterea Otliberti et Hattonis episcopi Basileensis, deinde Theodulphi Aurelianensis, Rabani, etc., quorum meminit Rhenanus in argumento libri Tertulliani de Penitentia, et Iacobus Pamelius adnotatione 1 ad eumdem librum. Patet autem ex hoc Halitgarii  opere adhuc tum temporis penitentias imponi solere secundum exigentiam canonum.

Ubi cum diu orassent. MS, Deum orassent. Sed alia lectio, que ceterorum est exemplarium, merito preferenda est, que congruit cum Thegano in opere De gestis Ludowici Pii, cap. 16, ex quo uerisimile est Flodoardum accepisse, cum iisdem etiam uerbis utatur. Contigit autem tam bellum contra Sclauos, quam ipsius Ludouici in imperatorem coronatio anno 816, ut patet ex eodem Thegano et Baronio.

Apostolica reperiuntur munia contulisse. Sic omnia exemplaria. Legendum forte quis arbitratur imperialia pro apostolica, ut in diplomate 2 huius capitis: »Imperialia sumpsimus insignia.« Sed uera lectio est apostolica munia, hoc est que a sede apostolica  conferri solent. Eius enim est imperatorem coronare. Que lectio probatur ex cap. 10 lib. III, ubi refertur quod hic citatur ex Lotharii imp. epistola.

Et Lotharius adduxit secum patrem ad Compendium palatium, ubi eum afflixit cum episcopis. Exstat Conciliorum tom. III concilium apud Compendium, in quo Ludouicus imp. deponitur anno 833.

Moderamni Redonensis episcopi. Sic recte S. et I et omnia exemplaria cap. 20, lib. I. Gallice uertitur de Rennes. Est autem sub archiepiscopatu Turonensi. Cetera exemplaria Rothomagensis archiepiscopi hic legebant. Quod ex eo uerisimiliter accidit quod pro Redonensis aliquis scripserit Rodomensis, pro quo alius scripsit Rothomagensis. Nam Rothomagus alio  nomine Rodoma et Rodomus dicitur, ut supra ad cap. 16 probauimus. Adde quod in catalogo Rothomagensium archiepiscoporum apud Democharem nullus inueniatur Moderamnus.



CAPUT XX.

Requirente postmodum papa Nicolao ab episcopis Gallie, maximeque Belgice prouincie, hec inter alia in responsis accepit. Non exstat, saltem plene, episcoporum Gallie epistola ad Nicolaum primum, ex quo hec omnia auctor delibauit. Nam hec eum ex aliis recitare patet, dum post multa narrata addit: Item post pauca. Rursus: Item post aliquantula.

Aiulfum uidelicet archiepiscopum, et Badaradum episcopum. Aiulfum legunt R, M, et I, ex quo S fecit  Anulfum, C, Arnulfum. Badaradum legunt C et I quomodo et infra legitur hoc eodem capit. satis conformiter ab omnibus, nisi quod MS habeat Baradus. Similiter et synodus Suessionensis, de qua sub finem huius capitis, legit Badaradum et Aiulfum. MS et R hoc loco Hadaradum legebant.

Quos secundum Africe prouincie canones elegerat sibi iudices. Concilium Africanum, quod aliquoties hoc cap. citatur, illud esse uidetur quod exstat tom. I Concil., habitum sub pontificibus Bonifacio et Celestino. Sunt autem canones diuersorum conciliorum Africane prouincie numero 105. Quod hic citatur habetur cap. 63, quod nominatim citat Hincmarus in concil. Suessionensi, de quo lib. III, cap. 11. Sed que infra citantur ex cap. 59 et 74, in illo concilio,  prout nunc exstat, non leguntur.

Theodoricum scilicet episcopum. Hic erat episcopus Cameracensis, ut constat ex Chronico Cameracensi, libro primo, cap. 41.

Anno incarnationis Domini nostri Iesu Christi octingentesimo  tricesimo quinto, anno etiam imperii gloriosi Cesaris Ludouici XXI. Sic C. Sed R, MS et I, XXIII, non recte. Nam cum regnare ceperit initio anni 815, annus 835 est imperii eius 21, ut consentit Sigebertus in Chronico.

Hartgarius episcopus. Sic RC et I. At MS et aliud exemplar, Harogarius.

Rambertus episcopus. M, Hranbertus, S, Hrambertus.

Haiminus episcopus. Sic RI et C in Gallico. MS Hamus, C Lat. Hamius.

Cui restitutioni prefata, que Suessionis habita est contradixit synodus. R, MS, contradicit. Huius synodi tacite facta est mentio initio huius capitis.

A quo in regione Saxonie quoddam episcopium promeruit, etc. Factus enim est episcopus Hildesemensis,  ordine quartus, in quo duodecim annis permansit, ut scribit Albertus Krantzius lib. I Metrop., c. 30. Quocum satis consentit quod a Flodoardo lib. III, c. 2, superuixisse scribatur usque ad annum 851.



SCHOLIA IN LIBRUM TERTIUM.



CAPUT PRIMUM.


Anno denique Dominice incarnationis 845 Karolus synodum episcoporum regni sui apud Bellouagum. Sic omnia uetera exemplaria, quomodo etiam ter quaterue legitur in Atrebatensi Breuiario die 15 Iulii. Id S et I mutauerunt in nomen hoc seculo usitatius Bellouacum. Baronius tom. X, ad dictum hunc annum ex nostro hoc Flodoardo Gallice edito, totum hoc caput primum inseruit suis Annalibus in Latinum conuersum, et ex eo Binius tom. III Conciliorum.

Archiepiscopo Sennensis Ecclesie Wenilone. Sic omnia antiqua exemplaria, quod rursus S et I mutauerunt ubique in Senonensis, quomodo etiam hic correxit aliquis in M, cum prius legeretur Sennensis,  quomodo et constanter legitur infra c. 20 et 21. Idemque factum est infra cap. II. Nam et ibi in M legebatur cum Wenilone Sennensi. Eodem modo legit Chronicon Cameracense lib. I, cap. 43, cum uenelone Sennensi. Infra cap. 20 omnia exemplaria Egilonem uocant; c. 22, Wanilonem. In Hist. Tilpino inscripta Ganelo uocatur. Sic et manuscript. exemplar Historie scholastice Petri Trecensis, quod est in bibliotheca cathedralis ecclesie S. Audomari, legit Wilhelmo Sennensi, ubi in excusis est Senonensi. Accedit et uox Gallica Sens. Et in manuscripto Catalogo episcoporum totius orbis, quem penes me habeo, lego archiepiscopatum Siennensem. Denique Zacarias papa in epist. ad S. Bonifacium, que est inter epist. Bonifacii 143, de hac loquens ait: »Tertium denique Hardthbertum in ciuitate que  dicitur Sennis.« Quo loco intelligi urbem Senonensem recte suspicatur Serrarius, et patet ex nostro Flodoardo supra lib. II, cap. 16. Denique Sennensis perpetuo legitur in epist. Nicolai primi ad Carolum regem, et ad Egilonem, quas edidit una cum Hincmari epist. Ioan. Cordesius.



CAPUT II.

Que toto hoc cap. habentur de synodo Parisiensi in causa Ebonis habita, ea similiter ex Gallico conuersa in Latinum habet Baronius anno 847, et ex eo Binius tom. III Concil.



CAPUT III.

Et impetrent pro nobis offerri sacras ob ationes. Sic C et I. Alias, imperent. M, intrent pro nobis offerre; pro quo S, instent pro nobis offerre. Sed prima  lectio uidetur melior. Hinc autem docemur uiuorum suffragia prodesse defunctis.



CAPUT Iu.

Atque pusillis pumilio. Incertum est an propria sint nomina, an appellatiua, quod uerius uidetur. Unde Gallice uertitur, le petit nain, id est paruus nanus.

Sciat secundum digne memorie aui, et pie recordationis genitoris nostri capitula se emendaturum. Loca Capitulorum Caroli Magni et Ludouici Pii in textu notauimus. De eodem argumento Pitheus in Glossario uerbo None et decime citat canonem 42 syn. Mogunt., 46 Turonensis, et 62 Meldensis.

Possunt prebere consultum. Sic C et I. Quomodo omnia legunt supra lib. II, cap. 19, in litteris Ludouici imperatoris. Alias, consilium, ut MS hoc loco.  Utitur eadem uoce Nicolaus papa I, epist. 32: »Audiuimus, inquit, Lotharium a sede apostolica petitum non exspectasse consultum.« Sic et in Rothaldi appellatione ad sedem apostolicam: »Absque meo consensu seu consultu.« Et Chronicon Cameracense lib. III, cap. 26: »Ut eum a consulatu pontificis longe faceret.« Quibus locis consultus significat consultationem uel consilium. Utitur eadem uoce Fulbertus episc. Carnotensis epist. 39.



CAPUT u.

Huiusmodi regie benignitatis functus auctoritatibus. Sic omnia exemplaria, pro quo S substituit fretus. Sensus est: Cum haberet huiusmodi auctoritates, hoc est edicta seu diplomata.

Librum quoque Sacramentorum, sed et Lectionarium,  quos scribi fecit, ebore argentoque decorauit. Liber Sacramentorum ueteribus, ac nominatim B. Gregorio, est quem nos librum Missalem, uel in neutro genere, Missale dicimus. Lectionarius, qui lectiones cuiusque diei continebat. Similia leguntur infra cap. 9 data ab eodem Hincmaro ecclesie S. Remigii.



CAPUT uI.

Preparansque candelarum munuscula. Hec uera est lectio. Sed M, candelabrum munuscula, ex quo fecit S et I Candelabrum et munuscula. Ex hoc autem discimus fuisse etiam illo tempore usitatam fidelium deuotionem, quam etiamnum cernimus ut sanctis luminaria accenderent.



CAPUT uII.

 uelum uero quoddam oppansum ibidem uidebatur. Sic M et R. Sed CI, appensum. S, oppensum.



CAPUT uIII.

Scamnis tapetia reddit. Hoc est reponit. Sic omnia exemplaria, preter MS, quod babet, sancta tapetia reddidit. Ex iis autem que hic referuntur discimus ornamenta ecclesie non esse applicanda ad usus profanos.



CAPUT IX.

uersibus etiam auro inclytis pretitulauit. Sic MS. At I, inlitis. C., inditis.



CAPUT X.

Quem quotidianum pallii usum nulli unquam archiepiscopo se concessisse. De auctoritate et usu pallii est titulus 8 lib. I Decretalium. Baronius tom. X  duobus locis, uidelicet 849 et 852, scribit Nicolaum papam negare fuisse concessum Hincmaro pallium ad usum quotidianum a Leone papa, »ut, inquit, suo loco dicetur.« uerum in gestis Nicolai pape id nusquam ostendit falsum fuisse, etsi de aliis Hincmarum redarguat.

Commendasse reperitur episcopis atque legatis. Sic MS. At CI., epistolis. Prior lectio magis placet, quia de epistolis mox infra sequitur.



CAPUT XI.

De synodo comprouinciali apud Suessonicam urbem habita. Exstat tom. III Conciliorum, parte prima, celebrata anno 853, tempore Leonis Iu, sed ut ibi notatur, et infra fatetur auctor noster hoc eodem  cap., reprobata a Nicolao papa I. Ex istius synodi actis ea que hic scribit auctor desumpsit, plerumque etiam uerba ipsa mutuatus. Quod a Nicolao papa retractata sit et reprehensa, quoad depositionem illorum clericorum qui ab Ebone ordinati fuerant : quod, inquam, a Nicolao papa reprobata sit, patet ex epistola 46 et 47 eiusdem, et in appendice epistola 13 et 15, qui aliam iussit congregari synodum in eadem ciuitate Suessionensi super eadem difficultate, que dictos  clericos restituendos esse decreuit. Hec habita est anno 866.

Amalrico Turonensi. Ita CI, tom. Concilior. et Chron. Cameracense. MS, Almarico et infra Almaricum, et similiter bis cap. 21. Plena dictio est Amalaricus, regis Wisegothorum nomen. Item M, Turonense, Catalaunense, Nouiomagense, et ita de ceteris omnibus per e, nisi quod legat Sennensi, pro quo mutatum est, Senonensi et Cameracensi. uerum hoc loco retinuimus usitatiorem declinationem, secuti alia exemplaria, et prout legitur in tomis Conciliorum, ut pronuntietur ablatiuus per i.

Huberto Meldensi. Ita CI, sicut et tabule Democaris. At reliqua, Hucberto ut in tom. Concil., quomodo etiam nomen Leodicensis episcopi in manuscriptis  codicibus Sigeberti perpetuo legitur.

Iona Augustudunensi. M, Augustidunense, pro quo SI Augustodunensi, quod nunc usitatius.

Godelsado Cauilonensi. Sic omnia antiqua exemplaria; S et I substituerunt nomen recentius Cabillonensi.

Hildebranno Sagiensi. M, Sagense, I, Sagensi, quomodo et in tomis Concil. hic legitur. At in subscriptione concilii Tullensis et II Suessionensis, Hildebrandus Sagiensis. Similiter in tabulis Democaris inter episcopos Sagienses nono loco ponitur S. Hildebrandus. Oppidum Sagium appellatur et Saium, Gal. Seez in Nordmandia.

Rigboldo Remorum chorepiscopo. Sic C et tomi Concil., ubi uocatur Rigbaldus, pro quo non recte  cepiscopo legunt MS et I.

Lupo abbate monasterii quod dicitur Ferrarium Sic omnia exemplaria. In tom. Concil. »Lupo abbat, monasterii Bethlehem, quod Ferrarias dicitur.« Utroque enim uocabatur nomine. Huius Lupi abbatis exstat liber epistolarum.

Heriaco. M et aliud exemplar, Heirico. SI, Herico. tomi Concil. Erico.

Hairohaldus. Sic MS. Al., Hairoldus, ut CI. In tom. Concil. Harowaldus.

Nomine Halduino. Ita RC, et tom. Concil. Sed MS Balduino, tametsi M infra Halduinum legit, pro quo male correctum Balduinum. I, Harduino utrobique.

 Premissi denique concilii presutes, apostolice sedis obedientes preceptis, etc., huiusmodi preferentes epistolam. Hec epistola, cuius summaria capita tantummodo hic inseruntur, est synodica epistola concilii Trecensis, de quo infra cap. 17, quod celebratum est ab iisdem episcopis anno sequenti, uidelicet 867, a quibus celebratum erat Suessionense anno 866, ut ipse titulus indicat, destinata quidem ad Nicolaum, sed reddita eius successori Adriano II. Exstat tom. III Concil. in fine prime partis ubi precedit et alia epistola eorumdem episcoporum ex concilio Suessionensi scripta anno superiori, cuius paulo superius auctor noster meminit. Hac autem epistola 2, plene satisfaciunt iis que Nicolaus papa epistola 46 ipsis iniunxerat. Inscriptio paulo  plenior est in tomis Conciliorum, et in opusculis Hincmari nuper editis per Ioannem Lemouicensis Ecclesie canonicum: »Reuerendissimo et sanctissimo domino Patri ac uniuersali pape Nicolao, episcopi, qui preterito anno per gratiam Dei et decretum uestrum apud Suessonicam urbem cum aliis qui tunc nequierunt adesse, uIII Kalend. Nouembris, prima indictione apud Trecas conuenimus.« Preter litteras synodales ex concil. II Suessionensi dedit et priuatam epist. Hincmarus ad Nicolaum papam; qua se excusat quod non statim clericos illos restituerit. Exstat apud Baronium dicto anno 866, post epistolam synodalem. Utraque missa est per Egilonem archiepiscopum Senonensem. Ut autem epistola synodica Trecensis tota huic cap. non inseritur, sic  ex iis que habet Flodoardus potuerunt aliquot locis suppleri ea que desunt in tom. Conciliorum et apud Cordesium.

In suis ordinibus restituere maturassemus. Sic quidem S et I, sed errore hic positum, cum uera lectio sit, quam habent M et C, maturaremus. Ita enim est in tom. Concil., ita in eadem epistola edita per Cordesium, et in epistola Hincmari ad Nicolaum papam, que est secunda inter eas quas Cordesius edidit, et in epistola secundi concil. Suess. ad eumdem Nicolaum.

Scripta quoque, que hinc a uestra auctoritate directa. Sic CI. Consentit lectio que est in tem. Concil. nisi quod pro hinc legat huc. At hinc accipi potest, non ut aduerbium loci, sed que hinc, id est de hac  re. MS, que hinc a nostra auctoritate. Sed priorem lectionem requirunt ea que precedunt et sequuntur.



CAPUT XII.

Canonicam in iam dictum Balduinum, et Iudith, secundum edicta beati Gregorii, ab episcopis depromi sententiam fecit. Id est curauit eos excommunicari. Respicitur autem, ut apparet, ad decretum 10 et 11 Gregorii II in synodo Romana, cap. Si quis uirginem 36, q. 2, quo cap. raptores uirginum et uiduarum excommunicari iubentur,

Et honores Balduino pro uestra solummodo petitione donauit. Hic Balduinus, cognomento Ferreus, primus dicitur creatus comes Flandrie seu comes  regni a Carolum Caluo, patre ipsius Iudith. uideatur Iacobus Meyerus in Annalibus Fland. anno 863. Inter epist. Nicolai he sunt de causa Balduini 20, 21, 30, 32 et 52, que omnes fere sunt ad ipsum Carolum regem, ut Balduino parcat. uicesima una est ad Hermentrudem reginam. Ee que sunt ad Hincmarum, quarum meminit hoc capite, non exstant.



CAPUT XIII.

De causa Rothadi Suessonici episcopi depositi. Depositus fuit hic Rothadus, siue, ut est plerumque in tom. Conciliorum et Bibliotheca Patrum, Rothaldus, auctore Hincmaro congregatis aliquot episcopis in synodo Siluanectensi anno 863, mense Iunio. Qui, illo in monasterium detruso, alium substituerunt, non obstante appellatione ad sedem apostolicam, a  qua postea sedi sue est restitutus, cum nulli contra eum accusatores Rome comparerent, nec ipse Odo Bellouacensis episcopus, qui ab hac synodo Romam missus fuerat, eum accusaret. De quibus omnibus late uidere est epistolam 28 Nicolai pape primi, et sequentes usque ad 44. Que sexdecim epistole exstant quoque tom. III Bibliothece Patrum secunde editionis. Et certe Hincmarus in sua epistola apologetica, que toto hoc capite continetur, scribit se mittere uicarios suos, »non accusatores ad confligendum, sed ut a Rothado atque a uicinis accusatus, ad intimandum, quod non in contemptum sedis apostolice, appellantem Rothadum secundum Sardicenses canones sedem apostolicam, sed eum qui ad electorum iudicium de certis capitulis  prouocauit iuxta Carthaginenses et Africanos canones, ac decreta beati Gregorii, regulariter iudicauimus.« Sic ille. uerum id negat Rothadus in sua appellatione, que exstat post epist. 37 Nicolai pape, atque in eo uidetur precipua controuersia huius cause consistere. Exstat totum hoc caput apud Baron. tom. X, anno 861, sed ex unico exemplari, eoque, ut fatetur Baronius, non sine mendis.

Quidam episcoporum regni Lotharii, zelo amaro contra nos ducti, quia illorum consiliis de Waldrada non acquieuimus. Lotharius rex, filius Lotharii imp., repudiata legitima uxore Theutberga, hanc Waldradam concubinam sibi in matrimonium asciuerat; qua de re multe quoque exstant Nicolai pape epistole, et Hincmari prolixum opusculum de diuortio  Lotharii regis et Theutberge regine.

Et ideo ut se concrederet, locarium ei promittere. Sic C et I. Dicitur autem locarium a loco, ubi locare, id est collocare, te possis. Significat, teste uarrone, pretium quod datur in stabulo et taberna. Unde Gallice uertitur moyens de uiure. MS et aliud exemplar legunt iocarium, quod idem significare potest quod iocale, Gall. ioyaux; sed huic loco non congruit: prior autem lectio et significatio probatur ex iis que non multo ante precedunt.

Et itineris longitudine atque insoliditate obstrictus. Iter insolidum uocat, non tutum, Gallice mal sur. Quedam exemplaria duo uerba faciunt in soliditate, sed non recte.

 Nisi quandiu eiecto sine ullo crimine ab ea suo pontifice. Scilicet Rigoberto, de quo supra lib. II, cap. 12. Que dictio alia manu super lineas in M posita est, eamque S et I in textum retulerunt.

Quod furatus sit res et thesaurum ecclesie. Sic C, que uera uidetur lectio. Reliqua, fraudatus.



CAPUT XIu.

Ad conciliabulum nuper Metis habitum, quod uocari synodum uetuistis. Exstat tom. III Concil. in fine prime partis, habitum anno 863, mense Iunio, in causa repudii Theutberge regine a Lothario rege facti. Damnauit illud Nicolaus I in concilio III Romano sub ipso habito eodem anno.

Tandem in Moguntina ciuitate habita synodo, Rabano archiepiscopo libellum sui erroris porrigens,  damnatus ab omnibus Germanie episcopis, etc. Hec est synodus II Moguntina sub Rabano, anno Domini 848, tempore Leonis pape Iu, de quo eodem anno Baronius, sed ex his Flodoardi scriptis ex Gallica lingua solum translatis.

Postea autem a Belgice Remorum ac Galliarum prouinciarum episcopis auditus. uidelicet in synodo ualentina anno 855, ab episcopis trium prouinciarum, que exstat tom. III Concil. parte I, et in synodo Tullensi in suburbio illius urbis, uilla Saponarias dicta, ab episcopis duodecim prouinciarum anno Domini 859, que ibidem non integre exstat. uideatur Baronius hoc anno in Annalibus. Utriusque infra meminit auctor cap. 16.

Que contra catholicam fidem ex ueteri heresi  Predestinatiana, etc., dicere uideatur. Recte dicit uideatur, quia quedam ex his bene intellecta fidei non aduersantur: ut quod secundo loco affertur, distinguendo de uoluntate Dei beneplaciti et signi. Item tertio loco, quod Christus pro omnibus sit mortuus et crucifixus sufficienter, quia pretium fuit sufficiens quod dedit; sed non pro omnibus efficienter, quia non omnibus applicatur. In quem sensum respondit olim S. Prosper ad Capitula Gallorum et obiectiones uincentianas. Quod primo loco affert Hincmarus his uerbis: »Dicit  quod et ueteres Predestinatiani dixerunt, quoniam sicut Deus quosdam ad uitam eternam, ita quosdam predestinauit ad mortem eternam.« Hoc impie ab iis et a Gothescalco dictum, quia dicebant  fatali necessitate ex predestinatione Dei eos ad peccata, deinde in mortem compelli, ut constat ex obiectione prima in Capitulis Gallorum, et can. ult. concil. Arausicani II, et cap. 3, concil. ualentini, in quo, citato eodem concil. Arausicano, sic dicitur: »uerum aliquos ad malum predestinatos esse diuina potestate, uidelicet ut quasi aliud esse non possent, non solum non credimus, sed etiam si sint qui tantum mali credere uelint, cum omni detestatione, sicut Arausica synodus, illis anathema dicimus.« Legant autem, et apud se perpendant caput sextum eiusdem concilii ualentini, qui huiusmodi questiones hoc seculo suscitarunt. Ceterum de heresi Predestinatiana apud ueteres rara est mentio sub illo nomine,  et recentiores scribentes de heresibus solum illud afferunt, quod Sigebertus in Chronico anno 415, his uerbis: »Predestinatorum heresis hoc tempore cepit serpere: qui ideo Predestinati uocantur, quia de predestinatione et diuina gratia disputantes, asserebant quod nec pie uiuentibus prosit bonorum operum labor, si a Deo ad mortem predestinati fuerint; nec impiis obsit quod improbe uiuant, si a Deo predestinati fuerint ad uitam. Que assertio et bonos a bonis auocabat, et malos ad mala prouocabat.« Hec ille.

Quod Predestinatiani ueteres non dixerunt, iste ut audacius, ita et perniciosius dicit, deitatem sancte Trinitatis trinam esse. Id quidem minus recte et improprie dicitur, cum trium personarum in sancta  Trinitate non sit nisi una numero deitas. Sed eo sensu dici potest trina deitas, quia est in tribus personis. Unde in Ecclesia Romana a trecentis et quinquaginta circiter annis decantatus est ille S. Thome hymnus de u. sacramento in quo dicitur:

Te trina Deitas unaque poscimus.

Cumque de eo mutando ageretur in postrema correctione Romani Breuiarii sub Clemente uIII, ut a uiris dictis accepi, propter auctoritatem tamen tanti doctoris nichil est mutatum. Sic apud Chrysost. tom. III, homil. de S. Ioanne Baptista  legitur, »quod in Patre, Filio, et Spiritu sancto est triplex et una diuinitas.« Ubi triplex pro trina ponitur, sicut, et in hymno Prudentii de cereo paschali, cum ait de  Deo:

Regnum continuat numine triplici.

Nam Deus non recte triplex dicitur, sed trinus, ut docent scholastici doctores in librum I Sententiarum, dist. 19.

Et non solum doctorum suorum doctor uideri appetit, etc. Sic omnia exemplaria, estque hec uera lectio, ideoque in M male correctum, dictorum, quod secutus est S. Est autem sensus doctorum suorum, id est eorum qui eum docent et instruunt, doctor uideri appetit, quos conuincere nititur de eo quod contra seipsos et propriam doctrinam doceant.



CAPUT Xu.

Ceterum capitula synodalia uenerabilium consacerdotum nostrorum, trium scilicet prouinciarum, sicut  ibidem continetur, etc. Loquitur de concilio ualentino, ut patet ex sequentibus, cui interfuerunt in uniuersum tredecim aut quatuordecim episcopi, et inter eos tres metropolitani, Remigius Lugdunensis, Egilmatus uiennensis, et Rodlandus Arelatensis, quorum tantum nomina initio exprimuntur, cum nomine Elbonis Gratianopolitani episcopi. In quo concilio, capite 4, illa habentur que contra se dicta esse hac epistola Hincmarus agnoscit, tam de quatuor quam de nouemdecim capitulis a se collectis.

In Africana et Arausica synodo. Hec est synodus II Arausicana, que etiam hodie exstat. In Africa tria de hac re concilia celebrata sunt, duo Carthagini, unum Mileui in Numidia, ut patet ex epistola  47 S. Augustini, ubi unum uocat plenarium totius Africe concilium, quod dolendum est non exstare, sed eius quedam fragmenta citat Prosper in respons. ad Capitule Gallorum, cap. 8, et lib. contra Collatorem, cap. 10.

ueluti epistola Capitulorum exstitit quam uenerabilis Ibas episcopus suam esse in synodo denegauit. Hic est Ibas Edessene Ecclesie episcopus, de quo in conciliis seu potius iudiciis ecclesiasticis Tyrio et Berithensi, et in concil. Chalcedonensi, actione 10. Item Baronius anno 448, qui epistolam quidem ipsius esse ait, sed negauit Ibas se dixisse hec aut similia uerba: »Non inuideo Christo facto Deo, si uoluero et ipse fieri possum.« Et de eo crimine, audita testificatione clericorum Edessene Ecclesie, fuit  absolutus.

Tempore diue memorie Karoli imperatoris, quando synodus pro cognita infidelitate Felicis est habita. S, infelicitate. Loquitur de Carolo Magno et Felice Utgelitano episcopo. Agunt de eodem Felice eiusque errore Annales Francorum a Pitheo editi anno 792; Sigebertus in Chron. 793; Aimoinus lib. Iu, c. 83 et 85; Ionas Aurelianensis lib. I De cultu imaginum, et Paulus Aquileiensis, qui contra errorem eius librum scripsit, qui exstat tom. Iu Bibliothece Patrum secunde editionis. Damnata est eius heresis in synodo Francofordiensi, que exstat tom. III Concil. ad annum 794.

Et sic tandem subiiciemus illa decem et nouem capitula. Sic omnia exemplaria nostra, et concil. ualentinum.  Quare I uitiose legit decem et sex.



CAPUT XuI.

An quia uobis a cana patrum fide. Sic C, id est antiqua, ut Gallice uertit Chesneau, et eo accedit MS, quod pro a cana, legit, arcana. I substituit sana. Ita Sidonius Apollinaris carmine 2: Aetas cana patrum, id est prisca etas, et Isidorus in glossis manuscriptis: Cana fides, antiqua senectus. Et ante hos uirg. I. Aenead.:

Cana fides, et uesta, Remo cum fratre, Quirinus
Iura dabunt.

In conuentu episcoporum habito in territorio Tullensi, in uilla que dicitur Saponarias. De hoc concilio adnotaui supra ad cap. 14.

Et in suburbio Lingonice urbis. Hec synodus non  exstat.

Quia non ex ipsis, ut non dicamus per ipsos, synodo capitula ipsa fuere prolata. Sensus est non fuisse prolata, quasi ab ipsis profecta.

Timeo ne conniuere sit, hoc tacere. Sic restitui ex orig. ipsius Celestini epist. 1; pro cohibere, I substituit committere.

In uilla Rothomagensis episcopii que Melpsa dicitur. Alias, Melpha, uel Anelpha, siue Auelpha, ut in MS. I Nelpha.



CAPUT XuII.

De synodo sex prouinciarum Gallie apud Trecas habita. Hec synodus exstat tom. III Concil., parte II; parte autem II exstat epistola Adriani II, responsoria  ad hanc synodum, que inter ipsius epistolas est 9. Supra uero cap. 11 huius libri posita est bona pars synodalis epistole eiusdem concilii Trecensis.

Per Actardum uenerabilem Nannetensem episcopum. Sic et in tomis Concil. MS hoc loco et infra aliquoties Acardum, interdum Accardum, Arctardum et Artardum. Sed prima lectio communior est.

Nicolaus uero papa gratanter suscipiens que Hincmarus ei scripserat, de omnibus sibi satisfactum esse rescripsit. Hec epistola apologetica Hincmari bene prolixa exstat apud Baronium anno 867, sed responsio Nicolai non exstat.

Dicentes ipsi Greci quod chrisma ex aqua fluminis Latini conficiamus. Hoc sic intelligo quod nos Latini chrisma ex aqua fluminis conficiamus. Unde in editione  Romana epist. decretalium legitur: »Quod tamen chrisma nos ex aqua fluminis conficere fallaciter arbitrantur.« Miror Nicolaum Chesneau sic transtulisse quasi Latini esset genitiuus coherens cum dictione fluminis addita in margine hac adnotatione: »Flumen Latinum Tibris.« Nam et in refutatione decem calumniarum a Grecis obiectarum, quam post eam, que hic citatur, Nicolai epistolam apponit Baronius, illud solum dicitur: »Quod utatur Ecclesia Occidentalis aqua pro chrismate, omnium testificatione est manifesta calumnia.« Certe non uidentur uoluisse Greci dicere totam Ecclesiam Occidentalem uti aqua Tibris pro chrismate, sed fluminis cuiuscunque.



CAPUT XuIII.

In uisione Bernoldi rediuiui. Huic uisioni Bernoldi  de loco tenebroso et altero lucido similia sunt que scribit u. Beda lib. u Historie gentis Anglorum, cap. 13, et Lupoldus Babenburgius de zelo ueterum principum Germanie, cap. 14, ubi ex uincentii Speculo et ex Historia Francorum agit de Ludouico Pio imp. in penis detento, petente auxilium a Ludouico Germanico filio suo. De quo et Sigebertus in Chron. an. 875.

Quia si inde certamen habuerint, cito de ista pena ero liberatus. Id est si certatim hoc egerint, sicut in precedentibus dicitur, ut ibi quod rex mandaret, de pace stabilire possent agereque certarent.

Item de passione S. Dionysii a Methodio, etc. Hec epistola exstat apud Surium de uitis Sanctorum, die 9 Octobr.



CAPUT XIX.


De coniecto Normannis dando. Coniectum genus erat tributi a coniacendo dictum, ut patet ex lib. Iu Capitulorum, cap. 69, et ex edicto Karoli in Carisiaco anno 861. uide Glossarium Pithei, uerbo Coniectum. Papirius Massonus lib. II Annal. Franc., in Ludouico Balbo hec uerba Flodoardi recitans, notat in margine: »Coniectus significat annonam.«

Ad filios quoque ipsius defuncti regis, Ludouicum et Karolomanum. Hi sunt filii Ludouici Balbi ex Ansgarde priori coniuge; ex posteriori, cui nomen Adeleidis, genuit Carolum posthumum, cognomento Simplicem. De illis et infra meminit cap. 24, recensens litteras ad Hugonem abbatem de eodem negotio. Sigebertus  in Chron. an. 880 filios ex concubina nominat. uerum eos natos esse ex legitimo matrimonio docet Papir. loco iam citato.

Post obitum Ragenelini episcopi. Sic et infra constanter cap. 23 et 24 legunt MS hoc loco Ragelini, I ubique fere Ragenelmi, quomodo et Papirius Mass. lib. II Annal. Francor. bis legit; sed cap. 23 in Bernone omnia nostra Rainelini, I Rainelmi. Is est qui in catalogo Tornacensium et Nouiomensium episcoporum tricesimus septimus uocatur Rancelinus aut Raymelinus, et in subscriptione concilii Suessionensis, habiti anno 866, Remelinus, cui successit Hedilo



CAPUT XX.

Arduico uesontionensi. Ita C et I, et infra sequentibus  capitibus omnia exemplaria, uel cum aspiratione, Harduico; MS hoc loco habent Raduico, quomodo C legit super lineas, et in Gallico.

Pro uilla Deduciaco. Sic MS etiam infra, sed ibi facit duas dictiones, I hoc loco Dudiciaco, infra, Dudeciaco. In testamento S. Remigii constanter ab omnibus exemplaribus legitur integrum nomen Duodeciacus, quomodo et infra hoc libro III, cap. seq., uillam Duodeciacam, etsi omissa una littera in MS legatur solummodo Dudeciaca. Sic et cap. 26 in MS bis legitur Dudeciaco, ubi I priore loco habet integre Dudeciaco, quomodo rursus omnia legunt lib. Iu, cap. 2.

Sed et de uilla Nouiliaca, etc. De hac supra lib. II, cap. 17, et latius in fragmento Hincmari quod post  finem huius operis adiecit Iacobus Sirmondus, quod uidetur partem aliquam huius epistole continere.

Karolo quoque Ludouici Transrhenensis filio. Hic est Carolus Crassus, filius regis Germanie, fratris Caroli Calui.



CAPUT XXI.

Ad Lotharium Italie regem, qui se, relicta uxore propria, cuidam femine copulauerat. Hic est Lotharius de quo supra ad cap. 13, et rursum cap. 20, uidelicet Lotharii imperatoris filius. uerum Baronius ad annum 855, quo obiit Lotharius imp., dicit eum, diuiso regno, Ludouico Italiam dedisse, qui et successit ei in imperio, Lothario autem regnum quod in Francia possidebat, preterquam Prouinciam, quam  Carolo tradidit, et passim anno 868 hunc Lotharium adulterum uocat regem Gallie et Francorum, et Sigebertus in Chron. dicto anno 855 dicit eum Lotharingiam tenuisse, et anno 862, quo Waldradam pellicem superduxit, uocat regem Lotharingie. Similiter Papirius Massonus lib. II Annal. Franc. in Carolo Caluo: »Decessit, inquit, Lotharius imp. relictis liberis Ludouico, Lothario et Carolo. Hic Prouinciam habuit, secundus Leucorum et Mediomatricum terras, que priscum nomen in Lotharingiam mutarunt. Ludouicus rex Italie fuit.« Itaque pro Italie substituendum uidetur Lotharingie.

Scripsi etiam quedam ad Adrianum papam. Inter Hincmari epistolas a Cordesio editas unica est ad  Adrianum II, Eiusdem Adriani ad Hincmarum que exstant tom. III Concil. 13 et 28.

Formoso sedis eiusdem  religioso episcopo. Intellige suffraganeo, ut exponit Baronius, eadem uerba citando anno 891, quo idem Formosus, longe post obitum Hincmari, creatus est summus pontifex, cum ante esset episcopus Portuensis. Sic infra lib. Iu, cap. 6, tempore Stephani uII scribit Fulco Ioanni cuidam Romano presuli, quem Baronius anno 897 dicit unum fuisse ex suffraganeis sancte Romane Ecclesie. Idem intellige de Gauderico et Ioanne, de quibus mox sequitur.

Euangelium quoque Nazarenorum sibi ad transcribendum mitti petens. Huius aliquoties meminit S. Hieronymus, qui se illud ex Hebreo in Grecum Latinumque  sermonem transtulisse scribit in libro De uiris illustribus in Iacobo. De quo uide Sixtum Senensem lib. II Bibliothece sancte, uerbo Hebreorum Euangelium. Sic enim alio nomine appellatur.

uulfado Biturigensi archiepiscopo. Is est qui ab Ebone fuerat presbyter ordinatus, de quo toties in superioribus, ut patet ex epistola Karoli regis ad Nicolaum papam, que exstat inter Hincmari epistolas a Cordesio editas.

Immoni Nouiomagensi episcopo. Hic alias uocatur Himmo, et subscriptus legitur in concil. Tullensi anno 859. uocatur et Emmo et Emino, quem occisum a Nordmannis in urbis sue direptione anno iam dicto scribit Meyerus.

Prudentio Trecassino. Hic in catalogo Trecensium  episcoporum est tricesimus septimus. Obiit circa annum 864, ut est in Promptuario sacrarum antiquitatum Tricassine diecesis, auctore seu collectore Nicolao Camuzat. Festum peragitur 9 lectionibus 6 Aprilis. Exstat in eodem Promptuario sermo eiusdem hoc titulo: Sermo B. Prudentii episcopi Trecensis de uita et morte gloriose uirginis Maure. Scripsit quoque librum quo erudite confutat libellum Origenianis et Pelagianis erroribus refertum, quem Ioannes Scotus concinnauerat ex Gothescalci Orbacensis monachi scriptis. Ei successit Fulchricus, deinde Atulfus, siue Octulfus, de quibus infra c. 23.

Aenea Parisiorum, pro Rothado Suessonico. Dedit et alias litteras ad hunc Aeneam pro Bernone clerico,  que exstant apud Baronium anno 912, et responsio Aenee ad Hincmarum.



CAPUT XXII.

In synodo episcoporum decem prouinciarum. Hec est synodus Duziacensis in prouincia Remensi, Fragmentum epistole huius synodi ad Adrianum papam II edidit Ioannes Cordesius inter Hincmari epistolas. Meminit eiusdem Aimoinus lib. u, c. 24, in fine: habita est anno 817. Exstat tom. III Concil., parte II. Et precedit ibidem concilium apud uermeriam palatium habitum uiginti episcoporum, et in uilla et palatio Attiniaco, anno 870, quod ex Baronio ibidem illegitimum et latrocinale fuisse dicitur, et in eo ipsum Hincmarum Laudunensem iniuste depositum.  Fuit forte Hincmarus Remensis  aliquanto seuerior in suum nepotem Hincmarum Laudunensem, defensorem, ut ait Baronius, iurium Romane Ecclesie; sed et iniquum fuisse in eum docet in Annalibus ad annum 870 et 871. Unde pro Hincmaro Laudunensi est epistola 27 Adriani II et tres sequentes. Eiusdem reclamatio siue appellatio ad sedem apostolicam exstat eodem tom. Concil. post epistolam 3 Ioannis uIII, et tandem in Trecensi concilio, sub eodem Ioanne uIII, anno 878, suo pristino gradui dicit Baronius fuisse restitutum, et probat ex Adone in fine sui Chronici. uerum Aimoinus dicto libro, c. 37, potius contrarium significat, dum ait:  Ioannem papam dixisse ut Hedenulfus sua auctoritate ordinatus episcopus, sedem suam teneret, et episcopale ministerium ageret, et Hincmarus, si uellet, missam cantaret, et partem de rebus episcopii Laudunensi haberet. Certe Nicolaus papa primus, etsi in litteris ad Hincmarum Remensem datis, que exstant tomo III Concil., eum in quibusdam reprehendat, in ea tamen epistola cuius fragmentum citat Iuo in suo Decreto, part. XIu, cap. 46, et Grat. II, q. 3, cap. 102, Excellentissimus, preclarum ei prebet testimonium, dicens: »Quapropter nunc beatitudini tue iniungimus ut super hoc nostra auctoritate tretus, curam de his sumere studeas: quia DOCTA DIuINITUS sanctitas tua ualde nouit aliud esse ex necessitate, aliud ex ignorantia, atque aliud quod ex  studio delinquitur,« etc. Eumdem fuisse uirum pium et admodum litteratum testatur Meyerus in Annalibus Flandrie, 885. Facit quoque pro Hincmaro Remensi epistola eiusdem Ioannis uIII, quam, quia deest in tomis Conciliorum, hic ascribere placuit a R. P. Iacobo Sirmondo ex Bibliotheca S. Remigii prius exscriptam. »Ioannes episcopus seruus seruorum Dei Hincmaro archiepiscopo Remensi. Quamuis de sanctitatis tue iudicio nichil dubitassemus, quia tamen carissimus filius noster Carolus inuictissimus imperator, a nobis diligentissime percunctatus, circumstantiam iudicii a beatitudine tua cepiscoporumque suorum in Hincmarum dudum Laudunensem episcopum prolati apostolatui nostro retulit, agnouimus iustum fuisse omnino iudicium.  Neque enim tantus princeps nisi ueritate fultum quidquam poterat affirmare. Unde nefas esse duximus eius relationi non prebere fidei incunctanter auditum. Noli ergo iam nunc Ecclesiam Laudunensem uiduatam et sine regimine pastorali dimittere, sed indifferenter electum, et de Laudunensis Ecclesie clero uirum idoneum, et in quo omnium uota consentiant, eidem Ecclesie prefice prorsus episcopum. Cui electioni uolumus etiam missum prefati piissimi imperatoris interesse, ut sine secularium strepitu omni latere talis eligatur, qui aptus sacris canonibus esse modis omnibus approbetur. Optamus sanctitatem tuam in Christo bene ualere. Data est Rome Theodorico iussu pape Ioannis, et domni  Caroli noui imper. per manus Anastasii Bibliothecarii in secretario ecclesie S. Petri. Anno incarnationis Dominice 877, Non. Ianuarii, indictione IX, et delata est ab eodem Theodorico in ciuitate Remis Hincmaro Remorum archiepiscopo eodem anno et eadem indictiona u Idus Martii.«

Et a Normanno in synodo accusatus. De hoc uideatur epistola Adriani 28 et 29.

Municipium Lauduni, etc., ab exordio sui, postquam a Marcobrio pretore, ut produnt historie, conditum fuit. De eadem re idem Hincmarus in opus Lu Capitulorum, cap. 16, sic ait: »Quod  sicut Eutropius antiquus historiographus dicit, auctore Marcobrio pretore conditum, ab exordio sui in paganismo inter ciuitates  uel prouinciales sedes nomen et locum non habuit.«

Olim ab horno habita. Sic MS et originale. I, orno, quomodo legit M lib. I, cap. 20. Horno autem idem est quod hoc anno. Dicitur et hornus, a, um, ut fructus horni, poma horna, id est huius anni.

Licet ad tomum caput inclinet, qui eis non obedit, sed potius porro obuias manus inferens. Sic orig. et I. Phrasis est satis obscura. MS, thomum. Exemplar quo usus est Baronius legit Thomam, et putat restituendum Romam. Pro porro legit Petro. In MS obuians legitur. Est autem tomus proprie fragmentum libri abscissum, et pro ipso libro seu uolumine imperfecto accipitur.



CAPUT XXIII.


Synodum apud Pistas agendum. Intelligitur concilium Pistense in loco qui Pistis dicitur ad Sequanam fluuium, celebratum anno 863, sub Nicolao primo, quod exstat tom. III Conciliorum in fine prioris partis. Unde supra cap. 21 legitur in omnibus exemplaribus, ad Pistas in Sequana; hoc loco MS. Pestas legit, sed male. Alio nomine Pisciacum et Piste dicitur quasi Pisciate, quia solet esse piscina totius Francie, ut scribit Sebastianus Roulliard in sua Parthenia siue Historia Ecclesie Carnotensis cap. 12, num. 9. Gallice Poissy.

Waloni Metensium presuli. Sic MS, sed I, Wale quomodo uocat eum Aimoinus lib. u, cap. 41.



CAPUT XXIu.

 In Parisiacensem parochiam. Sic C in Gallica translatione, pro quo facit quod scribat ad abbatem S. Dionysii iuxta Parisios. C. in Latino et I, Pariacensem; MS, Parnacensem.



CAPUT XXu.

Magenardo preposito. MS, Agenardo.



CAPUT XXuI.

uiro illustrissimo Eberado. M, Ebarardo; I Ebrardo per syncopen.

Rorico Normanno ad fidem Christi conuerso. Hic Roricus diuersus est a Rollone Nordmannorum ductore, de quo Chronicon Cameracense lib. II, c. 29, qui ad fidem est conuersus et baptizatus an. 912, ut ibidem adnotaui.



CAPUT XXuII.


Irmintrudi regine. Hec est Caroli Calui prima uxor, que ab aliis scriptoribus Hermentrudis appellatur, qua defuncta Richildim duxit.

Ut timentes conuenientiam, qua dicimus: Dimitte nobis debita nostra sicut, etc. Conuenientiam intelligit pactum seu concordatum, aut iuridicam conuentionem. Respicit enim ad pactum orationis Dominice et ad cap. 13 Regule S. Benedicti, in quo dicitur: »Ut conuenti per ipsius orationis sponsionem, qua dicunt: Dimitte nobis,« etc.

Quantum periculosum malum, tam ipsa regina, quam emptrix illa subierint. M, Periculum; I, quantum pericuti malum, tam ipsa quam imperatrix illa subierint.



CAPUT XXuIII.


Cuiusdam fratris Ragamfredi. Sic M hoc loco et paulo infra. S, Ragemfredi; I, Raganfredi.

Si uero ipse comes hoc fieri negauit. Sic MS. At I: Sic uero comes ipse hoc fieri non rogauit. Sensus esse uidetur: Si comes neget se fecisse.

Aut timore alicuius, uel hortamento de ipso presbytero. Sic I. uerum MS, aut timore alicuius impulsu presumant inde damnari, uel iuramento de ipso, etc.

Malos autem presciuit tantum, non predestinauit, nec ut perirent sua prescientia compulit. Sic I. At MS addit duas uoculas  hoc modo: Non predestinauit ad regnum, nec ut perirent, etc. Que  sane lectio uitiosa est, et pro ea dicendum fuisset, ad interitum.



CAPUT XXIX.

De libro edito a se. Qualiter Domini uel sanctorum sint imagines uenerande. Quod si liber iste exstaret, tum clare constaret quid de hac re senserit Hincmarus. Certe catholice sensisse patet ex ipsius opusc. Lu Capitulorum contra Hincmarum Laudunensem, cap. 25. Quod uero Matthias Illyricus ex eiusdem operis cap. 20 locum allegat, quo Hincmarus septimam synodum de imaginibus, que est Nicena II, damnare uidetur, sciendum textum Hincmari corrupte allegare, pro Constantinopoli substituendo Nicee. uerba que allegat habentur in dialogo quarto Alani c. 18. Item apud Baronium tom.  IX, anno 794. At uideatur integrum opus ipsius Hincmari quod demum anno precedenti 1615 Parisiis editum est, ubi sine ulla lectionis uarietate Constantinopoli legitur. uideatur item Alanus loco iam dicto, et cap. seq. et latissime de his disserens Seuerinus Binius in notis ad concilium Francofordiense, tom. III.



CAPUT XXX.

Anno Dominice incarnationis 882. Sic omnia exemplaria, et in hac re magis credendum auctori quam Sigeberto et Meyero, qui obiisse scribunt Hincmarum anno 885.



SCHOLIA IN LIBRUM QUARTUM.



CAPUT PRIMUM.


Fulco uir ualde nobilis. Alias Folco, quomodo ubique fere scribit M.

Marino pape delegans. Hec est uera lectio, quomodo et infra concorditer legitur, etsi in M recenti manu superaddita sit littera t ut legatur Martino, et hunc faciunt Martinum II. Sed legendum Marinus Baronius et Binius attestantur, asserentes perperam nominari Martinum secundum.

Pro defensione Frotharii Bituricensis archiepiscopi. Hic fuerat Burdegalensis archiepiscopus, ut patet supra lib. III, c. 21, et infra hoc eodem cap.

Ad que ille respondens. Recensentur hoc capite decem et amplius epistole Stephani uI pape, quarum nulla exstat in epistolis decretalibus, uel in  Zomis Conciliorum. Sicuti nec ulla exstat Fulconis, que hoc capite enumerantur octo uel nouem, et plures cap. sequentibus.

Quo, diuina uocatione, hominem excedente. Id est mortuo. Sic infra c. 5: »Tunc illis feliciter humana excedentibus.« Sic Chronicon Cameracense lib. III, c. 19: »Baldricus episcopus hominem exiuit,« id est mortuus est. uideantur que ibidem adnotaui.

 Sed Odonis regis sui consultu. Hic Odo, filius Roberti ducis, fuit tutor regis Caroli Simplicis, posthumi Ludouici Balbi. uide Scholia infra cap. 5.

Synodum conuocare apud Wangionem ciuitatem. MS, uangionem. Hec alio nomine Wormatia dicitur a Sigeberto et aliis. Unde Luitprandus in libello de uitis pontificum in uita Stephani sexti, dicit eum iussisse synodum conuocari Wormatiam, et titulo Wormatiensis concilii ponitur tom. III Conciliorum, parte II, anno 890. uerba eius sic habent: »Hic Herimannum Coloniensem archiepiscopum, et Adalgarium Hamburgensem archiepiscopum, de Bremensi Ecclesia contendentes, Wormatiam ad synodum uenire iussit, ubi Fulconi Remensi Episcopo uice sua commissa, causam eorum examinari  mandauit.«

Qui eorum uicaricatione perfuncti disceptanai et deliberandi libertatem possideant. Sic C. At M uiricatione, quod S mutauit in iuriscautione; I, uicariatione; apud Baronium uicatione, in marg. pro uice. Eodem sensu in epistola S. Radegundis legitur apud Gregor. Turon., lib. IX Hist. Franc. c. 42, epistole uicarietate. Sensus est, Qui ipsorum uicarias operas subeat, siue ut hodie loquimur, qui sint  eorum procuratores cum plena potestate rem absolute componendi. Sequitur enim:

Ut nullo ulterius tempore, precepta finitiua sententia, de hac re necessarium sit uertere questionem. Sic legunt C et I; sed I, infinitima. In MS perfecta pro percepta, et M nectere pro uertere, quomodo etiam utrumque apud Baronium legitur.



CAPUT II.

Rodemiam uidelicet. Sic I; S, Rodennam; M, Todennam.

Imperatorem quoque Widonem coronatum eodem anno significans indictione decima. uidelicet anno 892, quamuis statim a morte Caroli Crassi, id est ab anno  888, imperium occupauerit, cum esset dux Spoletanorum, et  de eo tota uita sua cum Arnulfo et Berengario duce Foroiuliensi certauerit. Utrumque, scilicet Widonem et Arnulfum, obiisse scribit Baron. anno 899; Sigebertus Widonem anno 901; Arnulfum 902, et Lambertum Widonis filium 903. uerum certius hec omnia Baronius, qui Lamberti imp. obitum assignat anno 910.



CAPUT III.

Quod si auderet, apostolice sedis sententiam reformidaret. Sic C et I. At MS: Quod si non audiret, apostolice, etc. uerum in M recenti manu adiecta est negatio non. Quare non est dubium priorem lectionem ueram esse.

Item scribit eidem archiepiscopo  pro Berthario quodam presbytero. Ita  MS, C et I; alias uertario; C. in Gallico, hic et infra, Bercario.



CAPUT Iu.

Que tunc a Zendeboldo Arnulfi regis filio. I, Zeudeboldo, quomodo et C. Sigebertus Zuendebaldum nominat. Erat autem filius Arnulfi ex concubina, ut habet idem Sigebertus in Chron. 896, ubi scribit cum a patre factum regem Lothariensium, et ab iis peremptum anno 903, uel, ut Regino, 900.



CAPUT u.

Arnulfo regi Transrhenensi litteras mittens, pro causa regis Karoli quem paruulum adhuc unxerat in regem. Hic Arnulfus erat filius Carlomanni, qui Carlomannus fuit filius Ludouici Germanici. Hic enim  Ludouicus filius Ludouici Pii imperatoris dictus Germanicus et Transrhenensis, frater Caroli Calui, habuit tres filios, Carolomannum, Ludouicum et Carolum Crassum, qui fuit imperator, cui patruo suo in regno potius quam imperio successit Arnulfus. Unde tam a Flodoardo quam ab aliis scriptoribus sepius rex appellatur quam imperator. uideatur Baron. tom. X, anno 888. Hec autem que sequuntur usque ad illa uerba: Item ad eumdem regem significans ei de fidelitate, etc., ponit Seuerinus Binius pro gestis concilii Rhemensis, celebrati anno 892, in quo Carolus Simplex, filius posthumus Ludouici Balbi ex Adelaide, Francorum regni legitimus successor, a Fulcone Rhemensi archiepiscopo unctus, reiecto Odone comite Parisieno,  tutore eiusdem Caroli, qui titulum regni Francorum ab obitu Caroli Crassi imperatoris  tyrannice usurpauit. Sigebertus in Chron. anno 890 scribit Carolum Crassum ab optimatibus repudiatum, et in locum eius sublimatum predictum Arnulfum, et Carolum obiisse anno sequenti; addens, eodem anno 890 Francos, neglecto Carolo Ludouici Balbi puero uix decenni, regem sibi prefecisse Odonem filium Roberti ducis. Item in eadem synodo de Balduino comite Flandrie tractatum est, ut patet ex cap. 6 et 7 sequenti. Sigebertus predicta refert ad annum 894, quo anno sic ait: »Odone rege per consilium Francorum in Aquitania demorante, Franci puerum Carolum duodennem,  Ludouici Balbi filium, in regnum paternum reuocant, et Remis a Fulcone archiepiscopo in regem benedici faciunt.« Et anno 899: »Odo rex Francorum moritur, obtestans primates ut Carolum in regno reciperent.« Quod pluribus declarat ad eumdem annum 899 Meyerus.

Quod Aschericus ipse. Sic CR et I; sed M, Addericus, pro quo S clericus, quomodo in Baronio legitur tom. X, anno 892, et in Papir. Massono.

Filiorum Godfridi. MS Papir. Goffridi. I, Gosfridi.

Quatenus tam de me quam etiam de sede Remensi, mercedem dignetur habere. Ita R, MS., exemplar Baronii et I, quod legit de sede, cum alia omittant de, ut sit dictum phrasi Gallica merci, id est ueniam  et indulgentiam dare, alias legitur memoriam, quomodo uertitur in Gallico.



CAPUT uI.

Frothero archiepiscopo. Sic R et I. At MS, Flothero. uerum illam lectionem preferimus, quia intelligi uidetur Frotharius Bituricensis archiepiscopus, de quo supra cap. 1, et lib. III, c. 21, quique in tabulis Democaris etiam Froterius uocatur, et subscripsit synodo Suessionensi habite anno 866 et Trecassine anno 867, ubi modo Frotarius, modo, addita aspiratione, Frotharius nominatur.

Rostagno Arelatensium presuli. Hic sine dubio is est qui supra lib. III, cap. 21, Rothstanus appellatur.

 Pleonico archiepiscopo Transmarino. Hic est qui numero nonus decimus in catalogo archiepisc. Cantuariensium uocatur Pleimundus.

Ad tractandum de peruasione Balduini. Inuasera hic Balduinus Flandrie comes monasterium Bertinense ex donatione Caroli Simplicis, de qua re, ex Folchardo et Ioanne Iperio, Molanus in Nat. SS. Belgii die 9 Septembr. et 17 Iunii.

Abbatiam quamdam in huius Hetilonis parochia sitam. Intelligit Cisonium in diecesi Tornacensi, de qua supra cap. 1, que sita dicitur in parochia Hetilonis episcopi Nouiomensis, quia, ut ad cap. 5 libri I adnotauimus, Tornacensis et Nouiomensis Ecclesia sexcentis annis unite fuerunt.

Quod impetratum a Romana detulerat urbe. S. Euerardus  marchio, ut est supra cap. 1 huius libri, corpus S. Calixti pape et martyris a Romana sede impetrauit, sed fieri potuit ut demum filius ipsius Rodulfus, de quo hic est sermo, inde detulerit. Scribunt tamen Iacobus Meyerus in Annal. Flandrie, et Ioannes Molanus in Natal. SS. Belgii die 14 Octobris, beati Calixti reliquias Gisonium allatas per Euerardum loci fundatorem anno 854. Addit Molanus eas Remis esse, quo delatas fuisse scribitur infra cap. 8; in epitaphio autem feretri Cisonium delatas legitur anno 855. Quare falli uidetur Sigebertus, uel quisquis hoc Sigeberto adiecit anno 884: »Hoc tempore Rodulfus quidam corpus sancti Calixti pape et martyris a Romana urbe in Franciam transfert.«

 Premissi Otfridi. Sic nominatur infra c. 11 in omnibus exemplaribus, et in tabulis Democaris, atque in Chronico Cameracensi lib. 1, c. 64. Supra tamen hoc cap. MS legit Et fredus; I, Otfredus.

Auxilium sibi uenie flagitantes ab ipsa. I omittit uenie; forte legendum uenire.



CAPUT uII.

Ex synodo Remis habita Dominice incarnationis anno 892 arguit eum. Hec est synodus Remensis in qua Carolus Simplex filius Ludouici Balbi in regem Francorum unctus est, de quo supra notaui ad cap. 4.



CAPUT uIII.

Ab ecclesia tituli S. Agricole. Hec hodie est S.  Nicasii.



CAPUT IX.

Hi scilicet, Gibrianus, Helanus, etc. Sic MS. uerum Helanus in M alia manu additus est, cum esset omissus. At C in Latino et Gallico, et I pro eo legunt Tesanus. Utriusque meminit Ioannes Molanus in additione ad Usuardum. Illius 8 Maii his uerbis: »Remis depositio sancti Gibriani confessoris, in ecclesia sancti Remigii quiescentis.« Huius, 7 Octobris: »In pago Remensi, uico qui uocatur Buxiolus, depositio sancti Helani presbyteri et confessoris.« Eumdem S. Helanum habet hoc die Petrus Galesinius in suo Martyrologio, ex tabulis sanctorum Ecclesie Remensis, et utrobique sine ulla uarietate Helanus appellatus, sicut et in Natal. SS. Belgii Molani  die 3 Decembris, ubi distincte recenset Helanum, Tresanum Germanum, et ueranum. De etate horum sanctorum hec scribit Sigebertus in Chron. anno 509: Gibrianus Scotus cum fratribus et sororibus in »Galliam peregrinatus, urbem Remensem uita et morte sua illustrat.«

Francla. Sic CR; sed MS, Franda, I, Frauda.



CAPUT X.

De historia interemptionis seu martyrii Fulconis uideatur Molanus in Natalibus SS. Belgii 17 Iunii, ex chronicis Bertinensium. Fuit occisus anno 900, ut ibidem dicitur, et consentiunt Sigebertus, Iacobus Guisius, Meyerus, Baronius in Annalibus, et alii, idque ex eo probatur quia, ut patuit supra in fine  libri tertii, Hincmarus obiit anno 882, et Fulco sedit annis 17, tribus mensibus, et decem diebus, ut habet hoc loco epitaphium. Quare fallitur Nicolaus Chesneau dum in Gallica sua editione notat in margine eum obiisse anno 903. Idem probatur ex c. 17 infra. Nam cum successor eius Heriueus, ut est in Chronico auctoris, obierit anno 922, die 2 Iulii, et sederit, ut ibidem dicitur, annis 22 demptis diebus 4, portet eum ordinatum fuisse die 6 Iulii anno 900.

Explorantesque quomodo a metatu suo ad regis colloquium, etc. Sic omnia exemplaria. Sensus est, quomodo a loco in quo metari solet, uel ex hospitio suo, proficisci soleret. Unde dicitur infra: Ceteri qui superfuere his qui ad hospitalia remanserant,  etc. Utitur eadem uoce metatus infra c. 15, ubi significari hospitium ex eo patet, quia quod ibi dicit: Ad metatum suum deduxit, in Chronico suo dicit - Duxit eum ad hospitia sua. Item eadem uoce usus est supra lib. 1, c. 20, et lib. II, c. 3, ubi uide scholion. Quare non recte, reclamantibus omnibus exemplaribus, S uult corrigi: Quot in comitatu suo. uoce metatus utitur frequenter Gregor. Turon. in Hist. Francorum, ut lib. III, cap. 8, ad metatum regressis; c. 15, in metatu eius; lib. u, c. 15. Recedente uero rege ad metatum suum; item ibidem cap. 39; lib. uII, cap. 29, bis; lib. uIII, cap. 2, ad metatum nostrum aduenit. Quod postea dicit, in mansione mea, id est domicilio, etc.



CAPUT XII.


Et sancti Remigii benedictione recepit. Hoc enim tributum est meritis S. Remigii, quod is qui corporis eius translationem honorauerat, non amitteret quod ei furto fuerat ablatum.



CAPUT XIu.

Conuentus denique synodales sepe cum cepiscopis sue dieceseos habuit. Nominatim duos, unum anno 909, sub Sergio III papa in pago Suessionico apud Trosleium, de quo infra c. 16, ubi MS legunt Trosleium, et omnia exemplar. c. 19 et 21. Utroque enim nomine locus appellatus inuenitur, ut illa appellatio sit integra, hec per abbreuiationem, sicut Heriueus. Huius acta summatim ex Baronio habentur tom. III Conciliorum, parte II. Alterum anno  921, de quo auctor noster in suo Chronico, et Seuerinus Binius post synodum ibidem celebratam sub Seulfo, de qua infra c. 19.

Post bellum quod Robertus comes contra eos Carnotenus gessit. Sic omnia exemplaria, quod Gallice recte uertit uers Chartres, id est, uersus Carnotum. Unde S. Carnotenus mutauit in Carnototenus. Quomodo autem Rollo dux Normannorum Carnotum obsidens, miraculose ab urbe repulsus fuerit, sub annum Domini 908 per camisiam seu interulam B. Marie uirginis late describit idiomate Gallico Sebastianus Roulliard in sua Historia Ecclesie Carnotensis cap. 7, num. 5.

Fidem Christi suscipere receperunt. Ita C et I.  Sed MS, Baron., Papir. et auctor ipse in Chron., ceperunt.

Insuper etiam Romanum pontificem super eiuscemodi negotio consulere studuit. Ad cuius consulta, etc. Rescriptum Ioannis IX pape ad Heriueum archiepiscopum de iis que circa Nordmannorum conuersionem facienda forent exstat apud Baron. tom. X, anno 905, et tom. III Concil., parte II.



CAPUT Xu.

Sequenti uero anno, etc. Deinceps annorum numerus, quem adieci, sumptus est ex Chronico nostri Flodoardi, quod Pitheus edidit inter duodecim auctores cetaneos.

Propter Haganonem consiliarium suum. »Ita I et C in Latino et Gallico. M uero, Hagonem, ex quo  S fecit Hugonem. Sed eam quam retinuimus lectionem ueram esse constat ex auctore in dicto Chronico, ubi constanter ita legit multis locis. Aliam causam derelicti Caroli regis indicat Sigebertus in Chron. anno 920, his uerbis: Robertus dux frater Odonis regis, appetens regnum Francorum contra Carolum, inquietabat Franciam, eiusque instinctu omnes pene primores Francie aduersabantur Carolo.«



CAPUT XuI.

De Erlebaldi comitis excommunicatione. Ita perpetuo legit I. Alioqui uaria est lectio etiam in eodem exemplari. MS in titulo legit Heriboldi, mox in textu M Herlebaldum, et postea Erbebaldus; S, Heribaldus. Legitur et Erebaldus, Ereboldus, et Erleboldus.  Ex fine autem capitis nota eum absolutum fuisse ab excommunicatione post mortem.



CAPUT XuII.

Tertia die scilicet postquam Robertus rex factus fuerat. Factus erat rex die ultima Iunii 922. Hic Robertus, frater Odonis regis, eodem anno, ut scribit Odorannus, et Sigebertus, auxilio Lothariensium, apud Suessionem interfectus est. Sed magis auctori nostro res sui temporis scribenti credendum, qui anno seq. 923 interfectum scribit in suo Chronico.



CAPUT XIX.

uitam finisse. Obiit Seulfus anno 925, expletis in episcopatu annis tribus et diebus quinque. Ita auctor in Chronico. Cui conforme est quod de eo legitur  infra cap. 35.



CAPUT XX.

Rodulfus igitur rex. De hoc Rodulfo scribit Meyerus anno 890. Eodem anno Burgundiones, Rodulpho, Ricardi ducis sui filio, diadema imposuerunt, regemque sibi consalutauerunt. Hic igitur Rodulfus, filius Richardi marchionis prefecti Burgundie, erat rex Burgundie, quem Franci, occiso in prelio Roberto rege, socero ipsius, anno 923, nolentes redire ad Carolum Simplicem, sibi regem elegerunt, rexitque regnum Francie per duos annos, ut scribit Sigebertus, dicto Carolo in custodia apud Peronam detento. uerum ex cap. sequentibus constat eum regnasse in Francia usque ad annum 936, quo obiit,  ut est infra c. 26. Obiit autem XuIII Kal. Iunii, atque ita regnauit annos 12. Quod conforme est Roberto Gaguino, Paulo Aemilio et aliis multis. De hoc ita scribit lib. II Annalium Papirius in Carolo Simplice: »Rodulphus Richardi filius in matrimonio habebat Emmam Roberti filiam, et Heribertus aliam eius filiam duxerat, socer generique et Hugo filius, auctoritate et gratia atque opibus multum poterant.«



CAPUT XXI.

Heribertus Karolum de custodia, in qua eum detinebat, eiecit. Dolo enim Heriberti captus fuerat anno 923, post occisum Robertum, et liberatus e carcere anno 927, sed anno sequenti iterum in custodiam redactus, in qua obiit anno 929. Hec ex  auctore in Chronico. Habet his conformia Sigebertus, sed fallitur in tempore, dum scribit anno 924 eum in custodiam Perone a comite Heriberto detrusum ob necem Roberti ducis ab eo perempti. Et anno 926: »Carolus rex Francorum sub custodia Heriberti exsul et martyr moritur.« Similiter in tempore fallitur, dum scribit anno 928 Ludouicum filium Caroli in Franciam esse reuersum, cum id demum factum sit anno 936, post obitum Rodulfi regis Burgundie.



CAPUT XXIII.

Nec non et Arnaldo. Sic I; alia, Arnoldo. Similiter in sequentibus nunc Artoldus, quomodo sepius C et I, nunc Artaldus, quomodo frequentius MS legunt. Item Sigeboldus et Sigebaldus, etc.; et infra  c. 33, Deroldus et Deraldus.



CAPUT XXIu.

De ordinatione domni Artoldi episcopi. Hec facta est anno 931, et obiit anno 961, pridie Kal. Octobris, ut habet auctor in Chronico, atque ita constat 31 annis Ecclesiam gubernasse.



CAPUT XXu.

Synodus septem episcoporum apud S. Macram. M. Magram; S, Machram. In tom. III Concil. ponitur anno 935, sub nomine concilii Remensis, cum sit pagus quidam eiusdem diecesis, alio nomine Fismes dictus, ut adnotauit Nicolaus Chesneau. De passione autem S. Macre uirginis habes infra c. 51.



CAPUT XXuI.

Ludouico Karoli filio, quem rex Alstannus auunculus  ipsius nutriebat. R, Alstanus; I, Astranus. In catalogo regum Anglie apud Ioannem Carionem Adelstanus nominatur; Meyerus Atelstanum uocat. Est autem hic Ludouicus Caroli Simplicis filius, dictus Transmarinus, quia trans mare apud regem Anglie fuerat enutritus, eo quod matrem haberet filiam regis Anglorum.

Quod pater eius  S. Remigio tradiderat. Id est monasterio S. Remigii, ut patet ex uerbis sequentibus. Sic et infra cap. seq. et alibi accipitur.



CAPUT XXuIII.

Hugo princeps, filius Rotberti. Hic infra c. 35 et alibi uocatur Hugo comes, qui dictus est Hugo Magnus,  comes Parisiensis, et dux Aquitanie, filius Roberti Andegauensis et Parisiensis comitis, qui in regem fuerat electus, de quo supra cap. 17. uocatur idem Hugo dux Francorum, qui Ludouico regi Francorum, filio Caroli Simplicis, rebellauit, obiit autem anno 956. Hic ex uxore Aurea, que filia erat Henrici I Aucupis, et soror Othonis primi imperatoris, quam alii Hauidem nominant, genuit Hugonem Capetum, postmodum Francie regem, qui exstincta stirpe Caroli Magni, regnum Francorum obtinuit. Historia describitur apud Aimoinum lib. u De gestis Francorum, c. 44 et 45. Erat autem dictus Robertus frater Odonis regis, uxorem habens sororem Heriberti potentissimi, comitis Aquitanie et ueromandie, de quo hic est frequens mentio. Unde Sigebertus  in Chronico anno 949, Hugonem Heriberti filium uocat nepotem Hugonis Magni, sicuti et auctor noster in Chronico 943.

Mihi quoque ecclesiam Colmisiaci uici abstulit. In Chronico suo, anno 940, ait: Ecclesiam quam regebam in Culmisciaco. Unde constat eum aliquando rectorem seu pastorem fuisse loci illius, cuius frequenter meminit in hac Historia. uarie autem hoc nomen scribitur, ut adnotauimus ad lib. I, c. 12



CAPUT XXX.

Altimontem castrum occupant. Sic integre scribitur: at R et I plerumque Almontem legunt, tam supra quam infra.

Postea ceteri quoque filii Heriberti comitis recipiuntur a rege. Papirius Massonus lib. II Annal.  Francor. de isto Heriberto comite sic scribit: »Liberos reliquit Heribertum, Hugonem illegitimum Remorum pontificem, Odonem, Adelbertum, et filiam unicam Arnulphi Flandri uxorem.«

Amblicum castrum cepit. Ita I; C, Amblecum; MS, Amblidum; Gallice, Ambli.



CAPUT XXXI.

Ut filium ipsum, et filium fratris sui suscipiens idem presul. Ita C, in Gallico et Latino et I; sed aliud exemplar, et MS, et auctor in Chronico, ut filium hominis ipsius, etc.



CAPUT XXXII.

Monasterii S. Benedicti abbatem. Sic omnia exemplaria. Quare non recte S scripsit S. Remigii pro Benedicti. Ut autem adnotauit Nicolaus Chesneau,  intelligit abbatem S. Benedicti ad Ligerim in diecesi Aurelianensi.

Regina Gerberga nuper ad Othonem regem fratrem suum legationem direxerat. Hec Gerberga soror Othonis primi imperatoris siue regis , hec, inquam, Gerberga fuerat uxor Gisseberti ducis Lotharingie, quo interfecto, eam duxit uxorem Ludouicus rex Francorum, ut scribit Sigebertus in Chronico, anno 943.



CAPUT XXXIII.

Remensem cum Hugone presule, quasi mox capturus, aggreditur urbem. MS post dictionem presule  addunt, et Theobaldus quidam, quod abest a ceteris et a Chronico, nec uidetur illud admittere orationis constructio.

Defuncto Deraldo Ambianensium presule Tetbaldus quidam. Sic C et R; sed MS uitiose, Derordo. I et C in Gal. Deroldo, quomodo et infra bis c. 35, conformiter in omnibus exemplaribus. Pro Tetbaldo M habet Theobalus, ex quo S fecit Theobaldus, quomodo MS legit c. 37. In tabulis Democaris legitur Deraldus, quem sequitur Raimboldus, postea Theobudus. Auctor in Chronico Deroldum et Tetbaldum legit.



CAPUT XXXIu.

Presente quoque Brunone abbate, regis Othonis fratre. Ita etiam auctor in Chronico. C legit Brimone,  et Gallice uertit Brimon, quomodo etiam legi potest in M; sed infra c. 35 apertissime legitur Brunone, quamuis et ibi in Gallico uertatur Brimon. uerum placet alia lectio, quia de eo omnino loqui uidetur, qui paulo post hec tempora factus est archiepiscopus Coloniensis, succedens Wicfredo, anno 953, ut habet auctor in Chronico, et Sigebertus: qui ab omnibus Bruno appellatur, fuitque frater Othonis primi imp., Henrici Aucupis imp. filius.

Missis quoque duobus ad eum deducendum episcopis. uidelicet Adalberone et Gossino, ut cap. sequenti dicitur in libello Artoidi, et exprimit auctor in Chronico.

Ex diecesi Treuirensi atque Remensi. Sensus est,  fuisse in illa synodo Mosomensi utriusque diecesis episcopos, quod C in Gallico non est assecutus. Nam auctor ipse in Chronico ita scribit: »Anno 948, synodus predicta celebratur in ecclesia S. Petri ante prospectum castri Mosomi a domno Rotberto ceterisque Treuerensis dieceseos episcopis, et aliquibus Remensis.«

Capitulum 19 Carthaginensis concilii de accusatore. uidetur intelligi capitulum 9 et 10 concilii tertii Carthaginensis. Pro quo facit quod infra c. 35 legatur nonum decimum, ubi facile omitti potuit coniunctio et.



CAPUT XXXu.

De synodo apud Engulenheim congregata. Habita est uII Idus Iunii 948, in ecclesia B. Remigii honore  dicata, ut est in Chronico auctoris, ubi etiam recenset nomina eorum qui interfuerunt num. 31. Regino lib. II Chronicorum scribit interfuisse episcopos 34. Tom. III Concil., parte II, subscripti leguntur 31.

Denique postquam domina nostra regina Laudunum, propter absolutionem domni regis reliquerat. Sensus patet ex iis que dixit auctor supra c. 32. Hugo enim princeps, dictus Magnus, ipsum regem Ludouicum tenebat sub custodia, ipsaque regina Gerberga eidem Hugoni Laudunum reddiderat, ut reciperet Ludouicum regem. Neque enim aliter absolutio, id est liberatio eius, potuit obtineri, ut ait in Chronico 948.

 Post quarum litterarum recitationem, etc. Sequentia omnia usque ad finem capituli, et duo capitula sequentia, etiam quodad uerba, eadem sunt in Chronico, anno iam dicto.

Lectis capitulis de huiuscemodi calumniatoribus. Intelligere uidetur capitula concilii Carthaginensis uel Capitula Caroli Magni et Ludouici Pii, in quibus tamen hoc non reperio.

Artaldo uero presuli, qui omnibus se synodis presentem exhibuerat. Multe enim synodi pro hac causa congregate fuerunt, ut patet partim ex superioribus, partim ex Chronico auctoris, et tom. III Concil., parte II, uidelicet uirdunensis, anno 947; Mosomensis, 948, Idibus Ianuarii; Engelenheimensis, 848, septimo Idus Iunii, de qua hoc cap., que ceteris  fuit celebrior; postremo Romana, 949, in qua Agapitus papa II damnationem Hugonis episcopi apud Engelenheim factam confirmauit.

Ceteris quoque diebus synodi tractata sunt quedam necessaria de incestis coniugiis, etc. Hec uidere est in actis et canonibus decem huius concilii, que, edita ab Henrico Canisio, adiecta sunt ad finem partis II tom. III Concil. per Seuerinum Binium. Deest tamen ibidem canon de incestis coniugiis.



CAPUT XXXuI.

Fere quadringentos homines interfecerint. Ita C in Gallico et Latino, et I. uerum MS quadraginta quomodo legit auctor in Chronico ad annum 948 quo hec gesta sunt.

Winefredo Morinensi. Ita MS hoc loco, sed infra  Huicfredus. C in Gallico utrobique Winefrede, sed in Latino Wifredus, sicut et I. In Chronico auctoris duplex quoque lectio est, uincfredus et Wicfredus. In Chronico ms. Moriensi Wycfridus appellatur. Integra dictio uidetur esse Winefredus, ex qua per contractionem factum est uincfredus et Wicfredus. Quo posteriore nomine uiuebat eodem tempore Coloniensis archiepiscopus, qui et Wicfridus nominatur infra cap. 42, ubi M legit Hincfridum, quod S mutauit in Huicfridum.



CAPUT XXXuII.

Insistente precipue Luitdulfo capellano regis Othonis. Hec uera et integra lectio omnium exemplarium, sed infra uariant. Nam C, Lindulfus; M, Ludulfus. In Chronico Luidulfus et Laudulfus. Est  autem sermo de Othone I eius nominis imperatore, qui et Otto Magnus dictus est, propter celebres bellorum eius uictorias, ut ait Lupoldus Bebenbergius lib. De zelo ueterum principum Germanie, cap. 2. C infra Odonis legit. Nam interdum promiscuo pro eodem usurpantur Ottho, Otho, Odo, Ado, et Udo.

Nomine Adelonus. Ita C et I, sed MS, Adelonius. In Chronico Adelomus, Gallice uertitur Adeloin. Acta synodi Inghelheimensis, de qua supra c. 35, et Treuirensis, de qua hoc cap. et precedenti, approbauit Agapitus papa II, habito Rome concilio ad S. Petrum, confirmans damnationem Hugonis episcopi et excommunicationem Hugonis principis donec  Ludouico regi satisfaciat, ut testatur auctor in Chronico anno 949. Quod Chronicon ulterius extenditur quam hec historia. Pertingit enim usque ad annum 966. Porro Artaldus obiit anno 961, pridie Kalendas Octobris, ut est in eodem Chronico, et sequenti anno successit ei Odalricus.



CAPUT XXXuIII

In honore Marie uel S. Petri construxisse traditur. S recte notat in margine uel poni pro et. Quod et aliis quibusdam locis contingit, presertim in summariis capitum.



CAPUT XXXIX.

De sancto Balderico abbate. De hoc Ioannes Molanus in additionibus ad Usuardum, die 16 Octobris: »In monte Falconis, beatissimi Baldrici confessoris,  cuius uita crebris miraculis declaratur.« De eodem Arnoldus Wion lib. III Ligni uite in Martyrologio suo monastico, ad eumdem diem, et Ioannes Trithemius De uiris illustribus ordinis S. Benedicti, lib. III, c. 152.



CAPUT XLI.

De uilla Waslicia. Sic R, M et I, que uidetur uera lectio, pro quo S uassicia; C autem, Wasticia. In Gallico autem hoc loco utrumque ponitur, Walstice ou ualliche, sed infra semper Walstice.

De sede scilicet urbis uirdunensis S. uitonus et S. Agericus. Uterque fuit episcopus illius sedis, ille octauus, hic decimus in tabulis Democaris. De illis enim sic habet: »8 S. uidenus, seu uitonus, eligitur  502 in concilio Aurelianensi primo, tempore Clodouei; 10 S. Agericus eligitur 554.« uidendus de his Richardus de Wassebourg archidiaconus uirdunensis lib. II Antiquitatum Gallie Belgice, quod opus Gallice conscripsit, qua lingua nominantur Saint-uenne, et Saint-Agry.

Et sanctus Roduicus de Wassoio C, Rodincus de uassoio.

Pro uilla Gerlanimonte, super Mosellam coniacente. Sic R, C et I; sed MS, Gelani, quomodo et cap. sequenti, tum in titulo tum in textu, legitur etiam in C; sed M ibi Gelani; C et S Gellani.

Ad quam uillam dum sanciendi sibi causa. Sic C et I, at MS faciendi. Gallice uertitur, causa accipiendi possessionem, quod Gallice dicimus, saisir et  saisine, id est possessio. Quod recte Latine dixerit sancire, id est confirmare, quia possessio confirmat rem acquisitam.



CAPUT XLIu.

Sanctarum Boue ac Dode. Agit de his Ioannes Molanus in additionibus ad Usuardum die 24 Aprilis his uerbis: »Remis ciuitate, sanctorum Bone et Dode.« Ex quo, ut apparet, Baronius transcripsit in Romanum Martyrologium ad eumdem diem. De iisdem Petrus Galesinius, Felix et Arnoldus Wion in suis Martyrologiis, omnes in eo corrigendi, quod legant Bona pro Boua. Nam hanc esse ueram lectionem omnia nostra probant exemplaria, tam supra cap. 38 quam hoc cap. Sic et superius c. 20 legimus  Bouonem Catalaunicensem episcopum, quod non recte S mutauit in Bauonem, et C in Bononem. Adde quod hec eadem sancta lib. II, c. 10, Boba nominatur in omnibus exemplaribus. Solet autem b in u mutari, aut contra, ut Bibiana, uiuiana, Iobita, Iouita.



CAPP. XLuI et XLuII.

De domno Gunthero et ipsius uxore Berta. uarie scribitur hoc nomen in exemplaribus, sed hec frequentior est, uel per o Gontbertus. Integra pronuntiatio est Gondebertus, quomodo legitur supra lib. I, cap. 4, in fine, uel Gundebertus ut lib. II, c. 10. Hic uero fere Guntbertus uel Gontbertus, sed MS in titulo cap. 47, Gombertus, quo nomine exstat uite ipsius historia in uitis Sanctorum Gallice editis per  Parisienses die 29 Aprilis, ubi narratur fuisse frater Niuardi Remensis episcopi, quod iam dicto cap. 10 testatur etiam Flodoardus. Idem autem uidetur esse de quo Molanus in additionibus ad Usuardum 23 Nouembris: »In territorio Remensi, sancti Goberti confessoris.« Sed obstat quod S. Gontbertus martyr obierit, sicut et S. Berta. De qua Sigebertus in Chron. anno 661. »Bertha martyr et abbatissa sanctitate claret in Gallia.« Exstat eius uita in uitis SS. Gallice editis a doctoribus, Paris. ad diem 1 Maii.



CAPUT XLuIII.

De duabus ecclesiis sancti Hilarii Remis. Hec est communis et frequentior lectio; sed M hoc loco Hillari, et in indice capitulorum Hilari. Quomodo  Baronius Romanum pontificem S. Leonis Magni successorem, Hilarum uocat, qui frequentius Hilarius nominatur.

Quod uocaretur Merolilanus. S. Merolilanus Scotus nunc Rhemis in ecclesia S. Symphoriani quiescit.



CAPUT XLIX.

Eius labuntur humo intranea. Id est intestina, quo modo legit MS Gallice, entrailles, C; humi, sed altera lectio uerior, ut dictum sit humo, pro in humo. Hec autem pena adultere constituta est a Deo Num. u.



CAPUT L.

Compositionem fisco debitam, quam illi fredum uocant, a se fuisse reis indultam. Restitui fredum  pro fretum, etsi hoc etiam modo legatur in excuso Gregorio Turonensi, cuius allegatur locus, sed et in multis aliis corrigendus, ut patebit, si quis ea que hic refert Flodoardus, conferat cum loco eiusdem Gregorii. Certe Pitheus in Glossario Capitulorum, uerbo Freda, et Iacobus du Breul in adnotat. ad cap. 17 lib. u Aimoini, citantes eumdem Gregorii  locum, fredum legunt. Similiter semper numero plurali legitur freda in uariis diplomatibus que exstant in Chronico Cameracensi lib. I, c. 37, 62, 76 et 107, et in litteris fundationis prioratus S. Martini a Campis apud Parisios, datis anno 1060, ab Henrico I Francorum rege, in fredis. Exstant in Martinianis. In epitome tamen constitutionum Caroli Magni freta pro freda legitur, in eo capitulo quod in libris Capitulorum a Pitheo editis est tricesimus libri III, ubi dicitur »excepta freta que in lege Salica conscripta est.« Ad quem locum uitus Amerpachius: »Freta est, quam alioqui fredam et fredum uocant illa secula,« etc. Sed cum exemplar ex quo impresse sunt iste constitutiones ualde fuerit incorrectum, uix dubium quin sit error librarii. Quid  autem sit fredum hic indicatur, estque dictio Teutonice originis pacem significans, quam Germani dicunt, fred et frid, et nos Teutones urede. Fredas legitur tum alibi, tum in priuilegio Caroli Calui, quod exstat in Promptuario Tricassino, fol. 84.



CAPUT LI.

Beata Macra uirgo sub Rictiouaro prefecto. Sic legitur in C et I hoc loco et in MS, cap. seq., ut sit una dictio. At MS hoc loco Rictio uaro separatis dictionibus, quod magis probat Baronius in notis ad Rom. Martyrologium 6 Ianuarii. Quo die agit de hac uirgine etiam Usuardus. Porro Rictiouarus seuissimus fuit Galliarum prefectus seu preses sub Diocletiano et Maximiano, sub annum Domini 300. Martyres sub eo passos complures recenset Baron. tom. II  Annal., anno 303, ubi miserandum eius quoque refert interitum.



CAPUT LII.

De sanctis Rufino et ualerio martyribus. De his Baronius, Usuardus et alii in Martyrologiis, die 14 Iunii.



CAPUT LIII.

Subito cernuatus cecidit. Hec est uera lectio, quam habent C et I. Sed quia non intellecta, idcirco in aliis exemplaribus est mutata. Unum enim legit cernatiis. In M legebatur conternatiis, at recenti manu correctum consternatus, quomodo scripsit S. Est autem cernuus, id est, in partem anteriorem inclinatus, uel in caput ruens. Hinc ad illud uirgilii  Aeneid. X:

Erectoque incumbit cernuus aruo.
Ait Seruius: »Cernuus equus dicitur, qui cadit in faciem, quasi in eam partem quam cernimus.« Hinc et illud in hymno Ecclesie:

Tantum ergo sacramentum
ueneremur cernui.





uOCUM OBSCURARUM AUT BARBARARUM EXPLICATIO ORDINE ALPHABETICO, Que in his quatuor libris Flodoardi continentur, siue sint ipsius, siue aliorum, quorum testimonia uel epistole interseruntur. Que non sunt auctoris, iis preponitur asteriscus.


 A

Abinde, pro inde, id est ab eo tempore, uel ab eo loco. Utraque enim significatione utitur.

* Acetabulum, lib. I, cap. 18, in testamento S. Remigii. Accipi uidetur ut Num. uII, in Hebreo est scutella. Nomenclator Adriani Iunii recenset inter mensuras liquorum, et capere dicit cyathum unum et dimidium.

Aequiuocus, eiusdem nominis. uide indicem nostrum uocum obscurarum in Chronico Cameracensi.

Alodis, idem quod alodium. uide iam dictum indicem, et Glossarium Petri Pithei in Capitularia, uerbo Alode.

* Amphibalum. uide scholia in cap. 18 lib. I.

Atrium, cemeterium. Gall. l'âtre.


B

* Beneficiare, in beneficium dare.

Blattea, purpurea. uide scholia ad cap. 15 lib. I.

 Brandeum, lib. I, cap. 20 et 21, pannus sericus, seu linteum, quo sanctorum corpora seu reliquie inuoluuntur; uel etiam quod aliunde allatum eorum reliquias contigisset, ut hodie fieri solet. uide scholia ad cap. 21 lib. I.

Breuiculus, lib. III, c. 22, scheda seu schedula, a breui, forma diminutiua, deductum. Sic est in Operibus S. Augustini tom. uII Breuiculus Collationum cum Donatistis, id est  Breuiarium et breuiatio, seu compendium. Sic iuxta Alciatum et alios lib. uII Codicis, titulus 44 est de Sententiis ex breuiculo  recitandis. Ad quem locum Christophorus Hegendorphinus in exegesi titulorum Codicis ita scribit: »Hic titulus corrupte legitur. Nam pro periculo breuiculo legi debet: siquidem hic tractatur quomodo sententie ex scripto recitati debeant. Breuiculus uero est uox diminutiua a breui, hoc est ab schedula, scriptura  dictaceoque.«


C

* Cabuta, seu Cambuta. uide scholia ad cap. 18 lib. I. Quibus addo pedum pastorale S. Burchardi, primi Herbipolensis episcopi, fuisse uirgam sambuccam, ut est in uita ipsius lib. II, c. 1, tom. u Surii.

Caraxatum, lib. I, c. 9, scriptum. Item caraxare, caraxatura, et caraxatores, seu potius per aspirationem charaxatum, etc. uide scholia ibidem ad c. 18.

Cellerarius, lib. I, c. 12, uel ut I, C cellarius, idem qui cellerarius, quomodo mutauit S; quomodo etiam nunc in Hincmaro legitur, minister celle, seu promus, aut promus condus. uide indicem uocum obscurarum ad Thomam Cantipratanum.

Cernuatus, cernuus. uide scholia ad capit. lib. Iu.

Comes, nomen officii lib. II, c. 18, et alibi. Hi  enim comites cum missis dominicis iudicia exercebant per singulas prouincias, ut patet ex eodem cap. et ex capitulis Caroli Magni. uide scholia ad idem cap.

 Coniectus, uel um, genus tributi. uide scholia ad c. 19 lib. III

Consuerant, pro consueuerant lib. I, c. 12.

* Consultus, us, consultatio, consilium. uide scholia ad cap. 4 lib. III.

Cors, cortis, pro aula regia, Gal. Cour, lib. III, cap. 13, bis in litteris Hincmari: aliquando pro curte, ut lib. I, c. 17, et lib. II, c. 6.

Curs, curtis, id est uilla. Capitula Caroli Magni lib. III, c. 19: »Curtes nostre remanent deserte.« uide indicem uocum obs. ad Chron. Cameracense.


D

Decania, decanatus, lib. III, cap. 25, sicut canonia pro canonicatu.

Decubauit, pro decubuit, lib. I, cap. 8.

Depactum, pro pactum siue conuentum.

* Diaconie. uide scholia ad cap. 18 lib. I.

Domnus, pro domino. uide notas ad Chron. Cameracens. lib. I, cap. 27.


 E

Emouere, pro mouere, aut dimouere lib. Iu, cap. 40, Gallice émouuoir.

Episcopium, episcopatus. uide indicem uocum obsc. ad Chron. Cam.

Esox, esocis, genus piscis, lib. II, cap. 8, ubi uide scholia.

Eulogie. uide scholia ad cap. 11 lib. II.

Exinde. pro inde, id est ab eo loco, uel tempore, Utitur Fortunatus in uita S. Medardi.


F

Fiscalini, a fisco dicti, lib. I, cap. 20, qui uillas regii fisci tenebant: Fiscalini serui leguntur in Aimoino lib. III; De gestis Francor., cap. 42 et 55, lib. III Capitulorum c. 16, Fiscalini regii leguntur, et in epitome Constitut. Caroli Magni, lege 2 Ripuarense: »Homo regius, id est fiscalinus.« uide Pithei Glossarium.

 Flasco, lib. I, cap. 15, genus uasis, Gall. un flacon. Utitur uoce flasconis B. Gregorius lib. II Dialog., c. 18.

Francisca, lib. I, cap. 13, bipennis, quomodo Hincmarus habet in uita S. Remigii, et ipse Flodoardus etiam iam dicto cap. Sic et Gregorius Turon. lib. II Hist. Francorum, cap. 27, eamdem describens historiam, bipennem et securim nominat. Aimoinus lib. I De gestis Franc., cap. 12: »Et extensa manu franciscam eius terre deiecit, que spata dicitur.«

* Fredum, uide scholia ad caput 50 lib. Iu, et notas ad cap. 37 lib. I Chron. Cameracensis.

Frigoritici, lib. II, c. 14 et lib. Iu, c. 44, febricitantes, frigido morbo laborantes. Utitur eadem uoce Fortunatus lib. I uite S. Radegundis, capite 10, que exstat apud Surium tom. Iu, die 13 Augusti, ubi legitur frigoreticus, et in margine notauit Surius: Frigoreticus, pro febricitan e. Gregorius Turonensis lib. u Historiarum Francorum c. 10. »Frigoriticis  pustulis laborantibus.« Idem De gloria confessorum, capite 64: »Frigoritici ceterique infirmi sanantur.« Plura uide in indic. uocum obscur. in Chron. Camerac.


 G

Glaucoma, e, lib. cap. 24. Utitur Plautus in Milite. Usitatius dicitur glaucoma, atis, item glaucomatum, ti, et significat uitium oculi.


H

Hichinaculum, uel hiclinaculum lib. I, cap. 18, in testamento S. Remigii.

Homo huius aut illius, ut homo Arnulfi, id est uasallus.

Horno, id est hoc anno, libro primo, capite uicesimo, et lib. III, c. 22, ubi uide scholion.


I

Imaginatum, imaginibus et figuris sculptum et decoratum. uide scholia ad cap. 18 lib. I. Eiusdem uocis fit mentio lib. III, cap. 5.

* In ante, lib. II, cap. 17, id est deinceps, quod alii frequentius dicunt, in antea. uide indicem uocum obscur. in Chron. Camer. Preter loca ibi notata utitur  Gregorius Turonensis lib. uIII Historiar. Francorum capite 28, et Eutychianus papa 35, quest. 6, cap. Episcopus. Item Fulbertus Carnotensis episcopus epist. 89: »Ex tunc in antea excommunicatus sit.«

Incardinari, institui, uel constitui in episcopatu uel alia dignitate libro III, capite 21. Utitur Adrianus papa II, epist. 11. Item uerbum incardinare et incardinari frequenter usurpat Ioannes Diaconus lib. III uite S. Gregorii pape, cap. 15 et sequentibus pro constituere, et ipse Gregorius papa in epistola. uide Onuphrium Panuinum in libello De interpretatione uocum ecclesiasticarum in dictione Cardinalis.

Incardinatus, institutus, lib. III, cap. 29. Iuo Carnotensis, epistola 131, ubi uide obseruationes Francisci Iureti, qui multa citat loca Gregorii pape de eadem uoce.

Insigne, pro insigniter, lib. I, c. 10.

Intentio, pro lite seu contentione lib. II, c. 10.

 Intranea, intestina, lib. Iu, c. 49. uide scholia.

Isdem, pro idem, lib. I, c. 25, lib. III, c. 13, 17 et 19, quo posteriore loco exemplar C legit idem.


L

* Lacerna. uide scholia in c. 18 lib. I.

Legatarius, legatus, lib. I, c. 25.

Libitudo, libitus, libido, lib. Iu, c. 7. uide scholia.

Licito, pro licite, lib. Iu, c. ult.

* Locarium. uide scholia lib. III, c. 13


M

Maiordomus, lib. II, c. 12, prefectus palatii.

Mallus, lib. II, c. 18; lib. III, c. 26. uide notas nostras ad c. 72 lib. I Chron. Cam. et notas Ioannis Busei ad epist. 4 Hincmari.

Mandare, significare; remandare, renuntiare, utrumque phrasi Gallica.

Maniaticus, insanus, a mania Greca uoce insaniam significante. Eadem significatione Gerson et  Ioannes Nider in Formicario utuntur uoce maniacus.

Mansionile, lib. III, c. 26. uidetur idem esse quod mansio seu habitaculum, uillicorum.

Mansus et mansum. uide indicem uocum obscur. ad Chron. Camer. Nicolaus Chesneau mansos uel mansa uertit Gallice arpents uel arpents de terre.

Matricula et matricularii. uide indicem iam dictum. Legitur lib. I, c, 18, in testamento S. Remigii, et alibi frequenter. Item in Hincmaro ep. 7, c. 35, inter eas quas Buseus edidit.

Matutinorum solemnia, lib. I, c. 25. Sic olim loquebantur, subaudientes hymnorum, nunc matutinarum dicimus, uidelicet precum. uide eumdem indicem.

Metatus, us, locus in quo quis metari, tentorium figere aut hospitari solet. uide scholia ad caput 3 lib. II, et ad caput decimum libri quarti.

 Mirum, miraculum.

Missaticum, legatio a misso, id est legato, uel nuntium. Gall. message. Legitur apud Hincmarum in opusculo Lu Cap., post c. 55.

Missaticus, idem quod missus, legatus seu nuntius, ut clare patet ex cap. 28 lib. III.

Missorium argenteum, in testamento S. Remigii, et lib. II, cap. 5, »missorium argenteum deauratum.« Utroque loco Gallice uertitur uase d'argent. Gregorius Turonensis lib. uI Histor. Francorum, capit. 2: »nobis rex missorium magnum, quod ex auro gemmisque fabricauerat in 50 librarum pondere ostendit.« Et lib. uII, c. 4, legitur missorium aureum.

Missus, nuntius, legatus, commissarius. uide schol. ad c. 18, 2, et indicem uocum obsc. in Chron. Camer.

Molendimus, pro molendinum, mola, lib. I, c. 14. Sic in appendice 2 ad Hist. Greg. Turon. in descriptione  dedicationis ecclesie Maioris Monasterii legitur, molendinos nostros. uide notas ad Chron. Cam. lib. I c. 52.


N

Nec estuosi, lib. III, c. 26, pauperes, quibus res necessarie desunt, nécessiteux. Utitur Hincmarus epist. 7, c. ult.

Nomenclator, lib. III, c. 21. uide Onuphrium ubi supra.

Nonna, sanctimonialis, lib. III, cap. 27. Hieronymus in epist. ad Eustochium, De custodia uirginitatis: »Et quia maritorum experte dominatum, uiduitatis preferunt libertatem, caste uocantur et nonne.« Ad quem locum Erasmus suspicatur esse uocabulum lingue Aegyptiace. S. Benedictus in Regula, c. 63: »Iuniores priores suos nonnos uocant, quod intelligitur paterna reuerentia.« S. Bonifacius arch. Mogunt. ep. 19, et Capitularia lib. u, c. 2 et 3, eamdem uocem usurpant. De eadem plura  R. P. Heribertus Rosweydus in suo Onomastico rerum et uerborum difficiliorum ad uitas Patrum.


O

* Octimber, pro October. uide sch. ad c. 21 lib. I. Quibus adde ex Beda De ratione temporum, ubi mensis Octobris nomina recensens apud uarios: »Theseri, inquit, in Hebreo, Paophi apud Aegyptios, Hyperboreteos apud Macedones, Octimbrios in Greco  October in Latino.«

* Omnimodis, omnino, omnibus modis. uide indicem uocum obsc. ad Chron. Cam.


P

Pagus, regio, tractus, territorium. Gall. pays, ut pagus Laudunensis. Sic teste Petro Diueo in Antiquitatibus Gallie Belgice cap. 14 frequenter accipitur a Iulio Cesare. »Multos, inquit, pagos habebant  teste Cesare; non quidem  uicos, ut tunc pagi nomen accipiunt, sed regiones; in qua significatione Cesari uocabulum hoc familiare est.« Hec Diueus.

Pallium, archiepiscopatus insigne, est fascia ex candidadana contexta, habens desuper circulum humeros constringentem, et duas lineas ab utraque parte dependentes, quatuor purpureas cruces, ante, retro, a dextris et a sinistris. uide Onuphrium ubi supra, et Pithei Glossarium in Capitularia.

Parisius, indeclinabiliter lib. I, c. 15; lib. II, c. 2, et alibi, pro Parisii, orum. Indeclinabiliter utitur Iuo epist. 16, ad quam uide obseruationes Francisci Iureti.

Parochia, seu parrochia, ut M plerumque scribit. Pro diecesi frequens in scriptoribus medie etatis et in canonibus. Interdum tamen sic distinguuntur, ut diecesis sit totius prouincie alicuius archiepiscopatus, parochia episcopatus tantum. Unde Hincmarus in opuscul. Lu Capitul., cap. 16:  »B. Remigius sedem Laudunensem in subsellio Remensis metropolis consedere fecit, quam a sua parochia, non autem a diecesis prouincia scidit.« Idem Hincmarus in epist. 2, ad Nicolaum papam, inter eas quas edidit Ioannes Cordesius: »Sed quia non solum diecesis, uerum et parochia mea inter duo regna, sub duobus regibus habetur diuisa.« Ita in epistola ad Adrianum papam: »In cuius  parte regni non solum pars diecesis, uerum et pars parochie mee coniacuit.« Et infra: »In cuius regno parochia et prouincia mea consistit.« Idem denique in epistola ad clerum et plebem Beluacensis Ecclesie: »Sic etiam de alterius diecesi archiepiscopi, uel parochia episcopi.« etc.

Pedatura uitium, id est pedamentum, statumen. Unde uitis pedata et statuminata apud Plin. h. e. palis perticisque firmata. uide sch. ad c. 1 lib. I. Deriuatum est a uerbo pedare, quod est uiti uel alteri  arbuscule sustentaculum adhibere.

* Predonare, pro condonare, Gall. pardonner. Legitur in Capitularibus, ut lib. Iu, c. 37, et alibi, et in Goffrido abbate uindocinensi, lib. u, epist. 19.

Pitatium et pitatiolum, uel ut I fere per c pitaculum, lib. III, c. 22. Fuit titulus opusculi Hincmari Laudunensis episcopi, nepotis Hincmari Remensis, cui carmen prefixerat ita incipiens:

Iste pitatiolus plane depromit et apte.
Sedem appellandam libere apostolicam.

Quod opusculum late refellit Hincmarus Remensis prolixo opere Lu Capitulorum, prefixo etiam carmine in hunc modum:

Hoc tibi de titulo, iuuenis Hincmare sarcerdos,
   Respondere mihi conuenit arte pari, etc.
Namque pitatiolum neutro dixere priores,
   Et caput hoc languens cetera a fluxa docet, etc.

 Alioqui pitacium schedulam significat, seu epistolium. Adrianus Iunius in suo Nomenclatore: »Pyctatium, uel potius pyctacium Cassiodoro et Lampridio, exigua tabella, Moschopulo. Belgice een cleine cedulle. Pitacium Celso idem quod emplastrum. Glossarium B Isidori: Pictacium, epistola breuis et modica. Dictatiuncula, membrana.« De pittacio plura Heribertus Rosweydus, ubi supra.

Placitum, conuentus publicus, seu conuentus procerum regni, comitia, Gall. plaids. uide indicem uocum obsc. ad Chron. Cam. et notas Busei ad epist. 3 et 4 Hincmari, et notas Iacobi Sirmondi ad ep. 36 lib. III Goffredi uindocinensis abbatis.

Preceptum, rescriptum principis, uel constitutio regis, priuilegium, littere immunitatis. uide notas nostras ad c. 85 lib. I Chron. Cam.

Prestaria et precaria, eadem sunt, ut patet ex l. Iu, c. 11 ubi Nicolaus Chesneau Gallice interpretatur usufruict. Quid autem sit precaria, uide dictum indicem.  Preter loca ibi notata precariarum meminit Iuo epist. 271.

Presentaliter, pro presentialiter.

Preuidere, pro prouidere, l. Iu, c. 1. Sic et aliquoties Baldericus in Chron. Cam. uide nostrum indicem uocum obs.

Precatoria, lib. II, c. 5, idem quod precaria.

Presbyter, pastor seu parochus. uide schol. ad cap. 8 lib. I.

* Ptochium, lib. I, cap. 18. Grece , domus mendicorum, seu locus ad recipiendos mendicos. Bassianus episcopus in litteris ad ualentinianum et Martianum imperatores, que habentur in concilio Chalcedonensi act. 11: »Sed ego a iuuenili etate mea uixi cum pauperibus, et ptochium feci, et in eo posui septuaginta lectos, et omnes languentes et ulceratos hospitio suscipiebam.« Item in eodem concilio, can. 8: »Clerici qui preficiuntur ptochodochiis, qui ordinantur in monasteriis, et basilicis  martyrum sub episcoporum, etc., potestate permaneant.« Ubi secunda editio siue uersio in tomis Conciliorum habet in ptochiis. Tertia, que est Gentiani Herueti: Clerici ptochotrophiorum. Apud Gratianum 18, quest. 2, cap. 10: Quidam monachorum, ex correctione Gregorii XIII legitur ut habet editio 2: In ptochiis, pro quo uitiose uulgata exemplaria legebant, parochiis, ibique adnotatum est ptochiis esse uocem canonis Greci. De eodem uocabulo Rosweydus, ubi supra.


Q

Queque, pro quocunque.

Quique uel quisque, pro quicunque, lib. III, frequenter.

Quibusque, pro quibuscunque.

Quisque, pro quisquis. Franciscus Iuretus in suis obseruationibus ad epistolam 8 Iuonis: »uetustiores dixerunt quisque pro quisquis, quod plerique non obseruantes sepe mutarunt et corruperunt in auctoribus  contra fidem priscarum membranarum.« Sic ille. Et probat ibidem citatis exemplis ex Tertulliano. Hilario et aliis.


R

Refutare, renuere, recusare, Gall. refuser, lib. II, c. 19. Utitur in eadem significatione Iuo epist. 131, 173, 178, 186, et alibi sepe.

Regestum, lib. II, c. 2, ubi uide scholia.

Remandare, renuntiare.

Repedare, redire. Lucillus: »Redisse ac repedasse, ut Romam uitet.«

Reuadiare, lib. III, c. 4, dicitur a uas, uadis, et Gall. ibidem uertitur debitorem se agnoscere. Legitur eodem libro, cap. 28. uide indicem uocum obs. ad Chron. Cam.

Reuestitus, lib. III, c. 18, indutis paramentis ecclesiasticis, Gal. reuêtu. Aliquando reuestire, est in possessionem inducere post priuationem, ut eodem lib. c. 26, et lib. Iu, c. 1. Unde uestitura, de qua  uoce Pitheus in Glossario.

Rotula et rotulus, lib. III, c. 11 et alibi, scheda, uolumen, scriptum conuolutum. Ibidem cap. 22, rotulam prolixissimam, inquit Hincmarus. Utitur idem in opusc. Lu Capit., cap. 43. Eamdem uocem rotulus pro scheda aliquoties usurpat Stephanus episcopus Parisiensis in epist. prefixa condemnationi aliquot articulorum in fine Petri Lombardi Magistri sententiarum. Est autem rotula diminutiuum a rota.


S

Satarium argenteum, salinum lib. III, c. 5, ubi MS male legit solarium. Lib. II, c. 23, leguntur: »duo uasa salaria a rege S. Stephano missa.« Ubi aliud forte intelligit.

Sancire, possessionem accipere, Gal. saisir. uide schol. ad cap. 41 lib. Iu. uerbo saisiuit et resaisiuit utitur Iuo Carn. epist. 101.

Senior, dominus, Gal. seigneur. Utitur Hincmarus epist. 1, inter eas quas edidit Buseus, et passim  scriptores medie etatis. uide indicem uocum obsc. ad Chron. Cam. et Petrum Greg. lib. uI Syntag. iuris uniuersi c. 11.

Signa ecclesie, campane. Hinc in Pontificali part. II, titulus est: De benedictione signi seu campane. uide Glossar. Pithei uerbo Signa.

Succensere eum, uel eos, cum accusatiuo, id est, contra eos irasci.

* Suetum, consuetum.

Sumptorium, lib. III, cap. 5, cochlear, ut Gallice uertitur, quo nimirum utimur in calice sacro.


T

Tantitas, exiguitas, paruitas, in prologo auctoris.

Thudestica lingua, lib. Iu, cap. 35 ubi MS, Teutonica; I Theotisca, id est Germanica.

Thuytsche. Inter epistolas Hincmari a Cordesio editas exstat epistola Otfridi monachi ad Luidbertum archiepiscopum Moguntiacensem et prefatio in  librum antiquum lingua Saxonica conscriptum, que ibidem uocatur Teudisca, et legitur aduerbium Theotisce. Item Theudisce lingue exemplum exstat lib. III Hist. Nithardi.

Titulare, inscribere, insignire.

* Turriculum, uide schol. ad. c. 18 l. I.


U

Unguen, unguentum, lib. I, c. 11, ex Hincmaro in uita S. Remigii. Utitur Persius.

Utillimus, utilissimus.


u

uadatus, lib. Iu, c. 19, a uerbo uador, ari, commune, id est fideiubere pro alio. uide indicem uoc. obsc. ad Chron. Cam.

uadius, l. III, c. 28: »Hoc illi emendare per uadium faciat.« uidetur significare idem quod uas uadis, id est fideiussor. Et teste Iacobo Spiegelio in Lexico iuris primum dictum est uadis, deinde per syncopen uas. uadimonium sponsio est standi in iudicio.  Alii scribunt per duplex w, wadius, ut lib. II Capit., cap. 38: »Ab his qui decimas non dant wadios accipiant.« Et lib. III, cap. 29, tit. est: De libero homine qui se loco wadii tradidit. In epitome  Constitut. Caroli Magni de lege Ripuarense c. 3: »Homo ingenuus qui multam quamlibet soluere non potuerit, et fideiussores non habuerit, licet ei semetipsum in wadium et cui debitor est mittere, usque dum multam quam debuit persoluet.« Ad quem locum notat uitus Amerpachius: »In wadium dare, hoc est pignori dare, aut addicere.« uide Rub. s., l. II Leg. Longobard. Plura loca profert Pitheus in Gloss. uerbo Wadii, et uerbum wadiare frequens est in legibus Longobardorum.

uasalli, aut uassalli, clientes. uide idem Glossar. in dictione uassi.

uel sepe ponitur pro et, presertim in summariis capit. Quomodo etiam uertit interpres Gallicus, ut lib. Iu, c. 19, 36 et 38.

uicaricatio, uices. uide scholia ad c. 1, l. Iu.

uicedominus, lib. I, cap. 17. uide scholia. Utitur et aliis locis.

uilla pro pago aut ciuitate sepe accipitur, phrasi Gallica, ut l. I, c. 14: »Sparnacum uillam suam,  id est ciuitatem.« Gallice uille. Nam alias eumdem locum oppidum uocat.

uillaris, masculino genere, lib. II, c. 2 et 5, uilla.





AD HISTORIAM REMENSIS ECCLESIAE APPENDIX.





STATUTA SYNODALIA ECCLESIAE REMENSIS.

Hec statuta accepta ex Maiori Monasterio  a sancto Martino edificato in suburbiis ciuitatis Turonensis, cum serius ad manus nostras peruenissent, uisum est appendicis loco adiicere. Etsi enim sint in his quedam que non uidentur redolere antiquitatem, ut quod titulum pastoris tribuat parochis, qui etate Sonnacii et multo post presbyteri tantum aut sacerdotes solent appellari; quod item festum Natiuitatis beate Marie inter festa celebranda reponat, quod in his partibus non uidetur tam antiquum fuisse, quandoquidem Fulbertus Carnotensis, qui uixit anno 1017, id primum in Gallia celebrasse dicatur, si Democari credimus. uerum facile potuit fieri ut loco presbyteri a recentiori aliquo positum sit nomen pastoris, et festum illud ab aliquo forte adiectum. Scribit tamen sanctus Hildephonsus, qui eadem etate uixit cum Sonnacio in libro De uirginitate et parturitione B. Marie, natiuitatem eius ex auctoritate totius Ecclesie celebrari et uenerari. Sunt his statutis similia que scribit Iesse Ambianensis episcopus in epistola ad sacerdotes sue diecesis, et constitutio Riculfi Suessionum episcopi, que cum Hincmari opusculis edidit Ioannes Cordesius.

Que sequuntur editioni sue adiecit R. P. Iacobus Sirmondus, que nec in nostra deesse uoluimus, sed ordine temporis disposita.



CAP. I.


Sine fide, teste Apostolo  impossibile est Deo placere, ideoque mandamus omnibus, ut exacte doctrinam fidei iuxta uerbum Dei, et sancte Ecclesie Romane traditionem teneant, sequanturque. Et quicunque pastores sunt, que ad instruendum populum, et gregem pertinent, discant et sciant, et suos ad officia uirtutum excitent.



CAP. II.

Fidelibus pie sacramenta ministrent, semperque afferant quod ad explicandam utilitatem Sacramenti, et institutionem pertinet.



CAP. III.

Mercedem non accipiant, sed in Deo confidant, qui dat escam pullis coruorum inuocantibus eum .



CAP. Iu.

Baptizaturus sit sobrius, idque honeste  expleat, uerba attente proferat, et debite de parentibus informet.



CAP. u.

Confirmationis sacramentum habet donum roborantis Spiritus sancti, et uberiorem gratiam profert, ideoque non negligatur.



CAP. uI.

Remissio peccatorum, et expiatio Sanguini Domini nostri Iesu Christi nititur precipue, et ab eo pendet.



CAP. uII.

Curet pastor ouem suam, et non negligat: et iniungat interesse misse sacrificio diebus solemnibus et Dominicis, agnoscat eius faciem ; et si bis absit in anno, prohibeatur eidem Ecclesie ingressus, et careat pastorali sepultura et consolatione.



CAP. uIII.


Nemo tempore Quadragesime penitentium confessiones audiat preter pastorem. Huius enim interest ouem recognoscere, pro qua suam animam fenerat Domino.



CAP. IX.

Sacrosanctam eucaristiam sacerdos celebraturus se preparet, et probet, et ut minimum bis in mense id faciat.



CAP. X.

Feratur egrotis uase honesto, et lumine antecedente, et preeunte; et quicunque peregrinari uolunt, illud ad uiaticum suscipiant.



CAP. XI.

Et cur ad mortem condemnatis renuitur, cum iis maxime conducat ad spem et securamen certi decessus, et presentis agonis.



CAP. XII.

Qui ad ordines promoueri uolunt, habeant beneficium ad alimoniam sufficiens, idque ad  examinationem uirorum proborum et iuratorum.



CAP. XIII.

Nulli tonsura detur, nisi idoneo, et ad sacros ordines postea probabiliter ascensuro. Quid opus enim mittere panem filiorum canibus , et spiritalia mundi amatoribus?



CAP. XIu.

In matrimonio imago exstat sacrosancti coniugii inter Christum et Ecclesiam enati ; ideoque uinculum est diuinitus firmatum, quod multum confert ad felicitatem rei familiaris, ad pacem inter partes, et ad proles suscipiendas.



CAP. Xu.

Extrema unctio deferatur laboranti et  petenti, eumque pastor in propria sepius inuiset, et pie uisitet, cum ad futuram gloriam animando, et debite preparando.



CAP. XuI.

De clericis. Luceant sicut stelle et perpetue claritates in firmamento Ecclesie . Non sint ebrii, nugaces, et secularibus immixti.



CAP. XuII.

Nec mulieres alloquantur, aut domi retineant; uiuant in communi, et edes pauperi patentes inhabitent.



CAP. XuIII.

Suffragia defunctorum omnino seruari precipimus, et ne missarum solemnia, preter fundatorum mentem, alio modo conuertantur.



CAP. XIX.

Sint episcopi fideles et assidui uerbi Dei dispensatores. In hoc etiam eorum caritas dignoscitur, si gregem pascant exemplo et uerbo.



CAP. XX.


Festa absque omni opere forensi excolenda, et cum debita ueneratione celebranda hec sunt: Natiuitas Domini, Circumcisio, Epiphania, Annuntiatio B. Marie, Resurrectio Domini cum die sequenti, Ascensio Domini, dies Pentecostes, Natiuitas beati Ioannis Baptiste, apostolorum Petri et Pauli, Assumptio beate Marie, eiusdem Natiuitas, Andree apostoli, et dies omnes Dominicales.



CAP. XXI.

Ecclesie debite dotentur ad alimoniam pastoris et cleri, ut securius inuigilent super gregem, et de eius salute sint auxii et solliciti.





DE MINISTRIS REMENSIUM ECCLESIAE Quos inordinate Ebo episcopus inuenit, et per deprecationem eorum, inspirante sancto Spiritu, hec dictauit.


 Prepositum decet cura interior ac exterior. Exterior in rebus et familia saluandis, atque secundum Deum gubernandis, summa cum intentione, et pietate, et beneuolentia. Ibi etiam consistit omnis nutriendi industria, cuncta proficua ingenia laborandi in agris, in uineis, in siluis, in hortis, in diuersis emptionum generibus prouide procurandis. Insuper et de qualitate necessaria edificiorum, siue quantitate Interior uero sollicitudo eius esse debere manifestum est dispensatio fratrum publica, honeste disposita in uictu et potu, siue omni subsidio corporali, quod administrat diuina pietas, siue per studium laboris eius, siue de eleemosynis fidelium, necnon et de dono proprie procurationis publice. Cui non minor patet etiam alia dispensatio necessaria in infirmis  et senibus, pro diuersitate uniuscuiusque necessitatis. Sequitur autem hinc studium omnem ornatum corporalem ac spiritalem continens fratrum - corporalem primum in clausura, inde in refectorio, et in dormitorio, in cellario, in coquina, siue in cunctis habitatoribus necessariis, necnon in uasculis omnibus. Spiritalem uero zelum talis minister uere religionis habere debet sancte conuersationis nocte ac die canonicis partitis in horis. Correctionem morum, per grauitatem leuitatis motum deprehendens: uaniloquium  secretis in locis et horis suo rigore omnino depellens: omnes negligentias omnium publice deprehensas in capitulo omnium fratrum iudicio puniens his modis, id est, aut carcere, aut separatione mense, siue in omnium uerberum diuersitate. Cuius etiam prudentissima circumspectio decanis sibi suppositis inuigilare debet, ne unus quidem, a maximo usque ad minimum, absque eius conscientia et licentia unius diei spatio nequaquam ab officii sui loco desit.

Archidiaconi officium est, gradus ecclesiasticos summa cum prouidentia etatum et meritorum ordinare: de tempore in tempore nominibus certis uniuscuiusque officium de omni regione prefigere, subtiliterue merito probare, et gratiam sancti Spiritus  unicuique inuestigando ministrare: in omnibus diuinis officiis sancte Dei Ecclesie fideles ministros erudiendo et excolendo efficere: festiuitatum omnium ac feriarum, necnon totius anni officia in canticis et lectionibus, non solum litteraturam corrigere, sed spiritalem intelligentiam omni clero in capitulo tradere, libertates liberorum cum testibus probare, alienorum seruorum ad gradus uenire uolentium exigere, potestatem etiam habens libertatem ecclesiastica propria de familia facere, et alienis exigere.  Pro neglecta lectione aut officio gradus sui a diacono usque ad infimum excommunicare: etiam et iuuenculos talibus pro excessibus uerberibus arcere: uerbum etiam faciendi ad populum in diebus festis prouidere et facere: et sic omnia per ordinem digne usque ad consecrationem presbyteri studiosissima intentione uere religionis perducere. uinctorum etiam publice ciuitatis ex carcere curam in festiuitatibus solemnibus Domini gerere, id est, in Natale Domini, in Epiphania, in initio Quadragesime, media Quadragesima, in Palmis, in Sabbato sancto, et in die sancto Pasche, similiter in Ascensione Domini, et in Pentecoste summa cum diligentia eos excipere, et eis obsequia benignitatis corporalis spiritaliaque, ex diuinis et humanis beneficiis refectionem  benedictionis parare.

Chorepiscopi uero ministerium est, omnem sacerdotalem totius regionis sibi commisse conuersationem corrigere atque dirigere, id est, in conficiendis diuinis sacramentis et baptisterio omnium intellectum aperiens excitare, populum regionis predicare, confessiones exigere, penitentiam cum discretione caute imponere, hospitalitatem sectari, infirmos uisitando obsequia benignitatis et benedictionis, et sancte  unctionis inferre. Communioni sancte dignos fieri populos assidua commonitione exercere, mortuos cum commendationibus anime, et orationibus dignis obsequiis sepulture uenerabiliter tradere, pro uiuis etiam ac defunctis totius Ecclesie filiis rationabili assiduitate exorare. Insuper uero omnia quecunque intra ecclesiam et extra ecclesiam in claustro, et in omnibus habitationibus a maximo usque ad minimum quemcunque uiderit negligere, secundum ecclesiasticum correptionis modum semper corripiat, et omnem ueram religionem, prior ipse faciendo, omnes facere doceat. Et hunc modum nequaquam, nisi precipiente episcopo, de causis subsequentibus excedat de omni iure consecrationis.

 Episcopum uero ciuitatis proprie disponere oportet de consecratione, de confirmatione, de reconciliatione, et de publico indicendo ieiunio, aut aliud aliquid publici iuris pro tempore digno Deo debito. Cuius officii summa speculationis hec est, ut et subtilissime prouidendo insistat qualiter omnium officia studiosissime gubernando ad portum perfectionis dirigat: quibus in causis, nisi iussus, chorepiscopus nullatenus excedat  .





SEQUUNTUR GESTA Quomodo D. Hincmarus uillam Nouilliacum apud D. Carolum imperatorem filium Ludouici imperatoris impetrauit.


 Defuncto Pippino rege uIII Kalend. Octobris  in monasterio sancti Dionysii, filii eius Carolomannus et Carolus secundum dispositionem patris sui et consilium regni primorum diuiserunt inter se regnum paternum, et eleuati sunt in reges uII Id. Octobris, Carlomannus in Suessionis, et Carolus in Nouiomo, sicut in Annali regum scriptum habemus.

Anno Iu regni sui infirmatus est Carlomannus infirmitate qua et mortuus est in Salmuntiaco, et ante obitum suum per preceptum regie sue auctoritatis, quod habemus, tempore Tilpini archiepiscopi, tradidit uillam Nouilliacum cum omnibus ad se pertinentibus, pro anime sue remedio, et loco sepulture, ad ecclesiam Remensem S. Marie, et basilicam sancti Remigii, in qua et sepultus est. Post  cuius obitum Carolus frater eius precepto, quod habemus, sue auctoritatis ipsam traditionem confirmauit.

Defuncto Tilpino archiepiscopo anno XXIII postquam Carlomannus Remensi ecclesie uillam Nouilliacum tradidit, tenuit D. rex Carolus Remense episcopium in suo dominatu, et dedit uillam Nouilliacum  in beneficio Anschero Saxoni, qui nonas et decimas ad partem Remensis Ecclesie de ipsa uilla usque ad mortem suam persoluit: et defuncto domino Carolo, sed et ipso Anschero, postquam Carlomannus prefatam uillam cum omni integritate Remensi Ecclesie tradidit, semper ipsa Ecclesie inde uestituram, sicut predictum est, per annos XXXuII habuit. Post obitum domni Caroli, et defuncto ipso Anschero, domnus Ludouicus imperator donauit ipsam uillam Nouilliacum Donato in beneficio. Qui Donatus, interueniente Bigone, per subreptionem, quasi de fisco regis quasdam colonias de ipsa uilla obtinuit in proprietatem per preceptum domni Ludouici imperatoris. Et quando Lotharius filius domni Ludouici imperatoris Cauillonem ueniens, eam expugnauit, Donatus a uilla  supra Matronam, que Pomarius uocatur, ab imperatore defecit, et illi mentitus ad Lotharium confugit, et ueniente hostiliter imperatore Ludouico ad uillam que Caleiacus dicitur, Lotharius ad eum cum suis constrictus uenit, et sacramentum ipse, et sui ab imperatore quesitum illi iurauerunt. Inter quos et Donatus de infidelitate eius comprobatus, ipsi imperatori  quesitum sacramentum iurauit, et comitatum Miridunensem, et uillam Nouilliacum cum suis appendiciis imperator ab eo abstulit, et Athoni, qui fuerat ostiarius Caroli imperatoris in beneficium dedit. Donatus autem in uita imperatoris Ludouici nec comitatum recepit, nec de proprietate sua ullam firmitatem promeruit. Post obitum domni Ludouici imperatoris, diuiso regno inter fratres, et pace facta inter eos, et mortuo Atthone, dedit Carolus  Donato in beneficium Nouilliacum. Processu denique temporis commendauit. Donatus filium suum Gozelum Carolo regi, cui in beneficium dedit Carolus uillam Nouilliacum cum appendiciis suis. Deinde Landrada uxor Donati, sed et filii eorum, pergente Carolo rege ad obsidendos Normannos, qui in insula  que Oscelsus dicitur, residebant, cum aliis defecerunt. Quorum honores et proprietates a Francis auferri, et fiscum redigi iudicate sunt. Unde Landrada, et filii eius eatenus auctoritatem Caroli regis non obtinuerunt. De quibus rebus anno XX regni sui Carolus uillam fiscalem precepto suo, quod habemus Orbacensi monasterio dedit.

Anno XXXII regni sui uenit D. Carolus rex gloriosus in basilicam sancti Remigii, ubi ostendi ei locum sepulcri Carlomanni regis, et precepta ipsius Carlomanni et Caroli aui de uilla Nouilliaco, et auctores sacrorum canonum, qualiter damnent Spiritus sancti iudicio eos qui eleemosynas defunctorum retinent, et ecclesiis tradere demorantur, qui ut infideles ab Ecclesia abiiciendi, et quasi egentum necatores,  nec credentes iudicium Dei, habendi iudicantur. Et reddidit precepto sue auctoritatis, quod habemus, Remensi Ecclesie ipsam uillam cum omnibus, ad se pertinentibus, quam tunc Bernaus post fratrem suum Rothanum in beneficio habebat.

Postea peruenit ad eius notitiam quod quidam homines de ipsa uilla Nouilliaco per subreptionem, tam apud patrem suum, quam et apud eum res et mancipia in proprietatem obtenta tenerent, Landrada scilicet uxor quondam Donati Cuntharinis, Hugo et Waltrudis, et Elampodus filius eius, Rotbertus, et Boso, misit suos missos ad hoc inquirendum, et in questione facta, et ueritate, sicut ei dictum  fuerat, inuenta, quoniam predicti ad rationem non uenerunt, sic ut banniti fuerunt, iussit ut precepta Carlomanni et Caroli, sed et suum preceptum coram suis fidelibus in generali placito suo apud Duziacum in causis palatinis legerentur. Unde fideles eius, tam comites quam uassi dominici quorum nomina scripta habemus, sed et ceteri omnes, qui adfuerunt, relictis eisdem preceptis iudicauerunt, ut quicunque de rebus et mancipiis ipsius uille Nouilliaci, per cuiuscunque preceptum, uel quocunque modo, post donationem Carlomanni, qua cum omnibus appendiciis suis, uel cum omni integritate, ipsam uillam Nouilliacum, sicut tunc in fisco erat, ad Ecclesiam Remensem tradidit, et post confirmationem fratris eius Caroli in proprietatem obtinuit, si commutationem  ostendere non posset, qualiter res, et mancipia de ipsa casa Dei iuste et rationabiliter commutata fuissent, quia non de fisco regis, sed de ecclesiasticis rebus, et mancipiis per donationem obtinuit, ut ipse res et mancipia, que de uilla Nouilliaco obtenta fuerunt, ad ipsam casam Dei restituerentur, sicut in precepto restitutionis ipsius D. Caron, quod habemus, plenius continetur.

Sed quando D. Carolus Romam perrexit, et D. Ludouicus frater eius ad Attiniacum uenit, per quosdam ex nostris apud domnam Richildem reginam, et apud D. Ludouicum filium D. Caroli regis obtinuerunt Donati et Landrade filii, ut uilla Nouilliacum cum suis appendiciis eis consignaretur, non attendentes quia sicut in capitulis Augustorum  scriptum habetur, tales de regis proprietate, ut infideles iudicandi sunt, et secundum leges ecclesiasticas de rebus ecclesiasticis sacrilegii iudicantur.

Reuersus autem D. Carolus imperator Remos ueniens, cum tale factum audiuit, satis grauiter tulit, et misit suos missos: qui scilicet dictam uillam Remensi Ecclesie et aduocato nostro restituerunt, sicut plenius scriptum habemus.

Hic sequebatur epistola hoc titulo: Ioannis uIII pape iussio de ordinando episcopo in Ecclesia Laudunensi uacante. Quam quia scholiis nostris ad caput uicesimum secundum, libro tertio, inseruimus, hoc loco pretermittimus.





DECRETUM CLERI LAUDUNENSIS De Hedenulfo electo episcopo.


 Domino reuerendissimo et sanctissimo HINCMARO archiepiscopo, ceterisque nostre dieceseos sanctis Patribus et episcopis, clerus Laudunensis cum totius parecie plebibus et sibi coniunctis presulibus, eternam in Domino Iesu Christo salutem, et pacem.

Canonicis regulis et apostolicis institutionibus statutum esse recolimus, ut quotiens quelibet ciuitas ministerio pontificalis dignitatis caruerit, proprioque  pastore uacauerit, cum decreto electionis, singulorum petentium manibus roborato, metropolitanum adire pontificem debeant, ac de substituendo in loco eius qui decessit pastore petitione supplici commonere: quatenus et ciuitas sollicitudine pastorali destituta proprio recuperetur pontifice, et qui ordinandus est gratiosius possit accedere. Quia cui debet ab omnibus obediri, utique debet et ab omnibus  eligi: ne ciuitas non optatum episcopum, aut contemnat, aut oderit, et fiat minus religiosa quam conuenit, cui non licuit habere quem uoluit. Hi uero qui ordinaturi sunt, in quem uiderint omnium uota propensius concordare, protinus liberiusque illi manus imponere possint.

Quapropter cum decreto nostre electionis manibus singulorum nostro corroborato ad paternitatem uestram accedentes, Hedenulfum Ecclesie nostre filium, et in Ecclesia nostra suffragantibus stipendiorum meritis ad onus usque sacerdotale promotum, uita et moribus, ac sancta conuersatione idoneum approbatum, quem per licentiam uestram, fauente Christianissimo imperatore Carolo, pari consensu ac concordi deuotione, atque unanima uoluntate eligimus,  per manus uestras, ac ceterorum uestre dieceseos sanctorum episcoporum consecrari, nobisque et ecclesie nostre doctorem atque pontificem institui imploramus, precamur, ac petimus. Eligimus autem eum nobis fore pastorem, quem apostolice forme, qua episcopum ornatum B. Paulus esse debere demonstrat, congruere, et sacris non obuiare canonibus, Christi gratia cooperante confidimus. Oramus sanctam paternitatem uestram nunc et semper in Christo bene ualere.

Actum u Kalend. Aprilis, in basilica sancte Marie, genitricis Dei et Domini nostri Iesu Christi, anno incarnationis Domini nostri Iesu Christi 877, regni domni Caroli imperatoris XXXuII, ac imperii I, indictione IX.





INCERTI, SED ANTIQUI SCRIPTORIS Eiusdem Ecclesie Remensis canonici, qui Flodoardum breuiauerat APPENDICULA HISTORIAE FLODOARDI.


 Hactenus de Remensibus archiepiscopis secundum traditionem Flodoardi, quomodo unus post alium surrexit, narrationem digessimus. Nunc uero de ceteris  qui post Flodoardi decessum exstiterunt, secundum quod a maioribus audiuimus, seu quod in antiquis chartis reperimus, opitulante Deo, prelibato operi adnectemus. Prefatus Artoldus, de cuius decessu in libro Flodoardi nichil habetur, abbatiam sancti Timothei, que usque ad illud tempus Remensium episcoporum exstiterat, sancto Remigio, de cuius cenobio assumptus fuerat, contulit. Hic autem cum per triginta annos in multa aduersitate, et aliquando in tranquillitate, Remensem diecesim gubernasset, uniuerse carnis uiam fine bono ingressus est. Quo defuncto, domnus Odalricus, uir nobilis et honestus, pontificale onus suscepit; de cuius operibus pauca apud nos monumenta habentur. Liquet tamen quia ipse Ecclesie Remensi uillam uindenissam dedit.  Pro cuius largitione beneficii in conuentu Remensi memoria eius annuatim recolitur. Ipso etiam die, pro anime eius remedio, uiginti quatuor pauperibus singuli panes, totidemque uini metrete, singuli etiam denarii distribuuntur. Predicta uero uilla in terra comitis Registestensis sita est, quam modo comes Guiterus nomine, sub trecensu triginta solidorum tenet. Porro antecessorum suorum tempore, pro commutatione eiusdem uille, plurima bona Ecclesie Remensi collata fuerunt: quod in subsequentibus plenius exponemus. At uero prefatus antistes Odalricus pro utilitate commisse sibi Ecclesie fideliter laborauit, maximeque pro restitutione uallis Rodigionis, quam Hugo filius Rogeri comitis Ecclesie Remensi donauerat, sed quidam malefactores  de stirpe eius illam peruaserant, et hereditatis iure illam sibi uindicare uolebant. Quorum nisui uenerabilis archipresul Odalricus, ut uir nobilis et potens,  uiriliter restitit, et predictam uallem ad ius Ecclesie Remensis liberam reuocauit. Quod ut posterorum notitie manifestius fiat, predicte uallis donationem, et rei geste scriptum memoriale huic pagine assignemus.

»Uniuersis pene totius Francie primatibus liquet, Hugonem nobili prosapia genitum, in primo flore iuuentutis, cum sciret sibi superuenisse ab hoc seculo diem egressionis, licet sue conditionis plurimos inuenire posset heredipetas, Deum toto mentis conamine, eiusque sanctos ex patrimonio fecisse heredes. Qui in primo sue dispositionis exordio beate Dei genitricis, semperque uirginis Marie, Domine ac dominatricis nostre presidium inuocans, tradidit ad mensam fratrum, Deo eiusque intemerate Matri in Ecclesie Remensi deuote famulantium, potestatem quamdam uallis Rodigionis a riuulo per medium decurrente uulgo nuncupatam, ut in eadem Ecclesia  ipsius bone indolis uiri haberetur memoria. Unde et post eius exitum grandis altercatio habita est inter ipsam ecclesiam et quosdam prefati illustris uiri parentum. Quibus uehementer resistente domino ac uenerabili Odalrico antistite, eorum controuersia ad nichilum redacta in nullo potuit proficere. Quapropter non immerito fieri debet censeri, si illius cuiusquam propaginis petitionibus accommodatur auris. Idcirco notum sit omnibus presentibus, scilicet ac futuris sancte Remensis Ecclesie canonicis, monachis, laicis, uel nobilibus, quia ipsius uenerandi episcopi neptis, nomine Emma, adiens presentiam predictorum fratrum, petiit sibi dari eamdem potestatem sub censu decem solidorum denariorum in Assumptione S. Marie persoluendorum, duobus necne filiis Arnulfo et Odalrico, ut quisquis eorum affectu dilectionis illi amicabilius obtemperauerit diebus uite sue, in hereditate succedere debeat, his ad indominatum predictorum fratrum retentis, mansionile  Seuiualdi curtis nuncupato, cum silua et dimidio brolio ad ipsum aspiciente: ita duntaxat, ut porci in eodem mansionile degentium, et illi qui cum porcis canonicorum Remensium, qui sunt tamen familiarium eorum, illuc ducti fuerint, fructus sylue depascant, hominibus quoque extra potestatem degentibus: de reliquo uero licenter salua potestate faceret ueluti de proprio. Cuius uoluntas cum in nullo rationabiliter refragari posset, quod postulabat obtinuit, factum uero litteris memorie tradidit. Actum Remis anno XIu Lothario rege, episcopatus domni Odalrici archiepiscopi sexto. Sancti Odalrici archiepiscopi, cuius licentia atque consensu hoc scriptum factum est, quod et ipse manu propria firmauit, manibusque nobilium uirorum corroborari fecit.«

Prefato Odalrico post septem suscepti regiminis annos ad patres suos apposito, domnus Adelbero,  Henrici comitis frater de terra Lothariensium, ad pontificalem cathedram, fauore et prouidentia Lotharii regis, assumptus est. Qui siquidem uir nobilis, honestate morum conspicuus, et ecclesiasticis disciplinis institutus, religionem Remensis Ecclesie nimis tepefactam in bonum reparauit statum, et utilitatibus inibi Deo seruientium instantem operam dedit et impensam. Hic etiam Mosomense cenobium a priori dignitate prolapsum in monasticum ordinem reformauit, eiusdemque reformationis tenorem, ne per succedentia tempora immutaretur, huiusmodi auctoritatis sue priuilegio confirmauit.

Adalbero diuina propitiante clementia sancte Remensis Ecclesie archiepiscopus. Notum fiat, etc. Reliqua uide in Adalberone. EDIT. PATROL.

 Huius etiam Adalberonis tempore de uilla uindenissa inter Manassen comitem et canonicos Remenses conuentio talis facta fuit.

»In nomine Patris, et Filii, et Spiritus sancti. Notum fiat omnibus tam presentibus, quam etiam futuris fidelibus, quod Manasses miles potestatem illam, que dicitur uindenissa, a canonicis Remensis Ecclesie, fauente quoque domno Adalberone archipontifice, totam sibi, sueque coniugi Oidele, exceptis etiam ecclesiis canonicorum usibus iure dominii reseruatis, salua rerum commutatione, per precariam efficaciter obtinuerit. Dedit itaque contra idem Manasses competenti modo canonicorum parti quicquid possidebat in uilla Tencauda, hoc est mansos IX et molendinum, et in uerniaco mansos uIII et dimidium, et in uilla Colummis adas duas in comitatu  Remensi. Aliam autem uillam nomine Leium, in qua continentur mansi uII et dimidius, et quarta una, excepto indominicato manso, et quarta pars Ecclesie, pratum, molendinus, et silua cum mancipiis utriusque sexus numero LXXI in comitatu Castricensi super fluuium Bair. Sed et in uilla que dicitur Eccleis, duas partes de ecclesia, et quidquid iuris habetur in ea, mansi scilicet u pratum unum, cum terris et mancipiis utriusque sexus in comitatu Porcensi: ea uidelicet ratione altrinsecus stabilita huiusmodi precaria, ut iidem canonici pro respectu, et uestitura Tencaudam et uerniacum manu sua teneant, cetera uero tam ipse, quam sua coniux predicta, cum eadem potestate uindenissa, in sua tantummodo uita libera facultate sibi teneant atque possideant. Ubi uero rebus humanis excesserint, totum illud ex integro predium, precario datis scilicet rebus, inuiolabili iure sorti canonicorum iugiter  adherentibus, in manus eorum pro debito legibus ad possidendum redeat. Si quis uero, quod fore non creditur, precarie isti in posterum ullatenus aduersari tentauerit, illi temeritas stulta prorsus existat inanis et irrita, et sic hec eadem precaria, maiorum auctoritate constituta legaliter, maneat stabilis et firma, tali uidelicet conditione, si ille Manasses omnes res illas e contra redditas iure quieto stabiliter canonicis solidauerit: alioquin aut his similia reddat, aut Remensis Ecclesia quod suum est iuste recipiat. Actum Remis in sede uIII Idus Nouembris, anno XX regnante domno Lothario rege Francorum D., episcopatus autem domni Adalberonis Iu. Domnus Adalbero archipresul subscripsit, et firmauit.«

Alia quoque conuentio de uilla uirtutis inter Heribertum comitem et canonicos Remenses tempore prefati Adalberonis stabilita fuit, cuius rei memoria,  ne senio temporum obliteraretur, tali scripto roborata fuit.

»In nomine sancte et indiuidue Trinitatis, ego Leudo S. Remorum Ecclesie prepositus, omnisque eiusdem loci canonicorum congregatio. Nolumus latere omnium tam presentium quam futurorum industriam, quoniam Heribertus comes nostre humilitatis adiens conspectum, petiit dari a nobis sibi nostri iuris eam que dicitur uilla uirtutis, quam ipse sibi ex peruasione uindicabat: ea uidelicet ratione, ut pro uestitu nobis ad presens ex ea retineremus mansos duos ingenuiles et uestitos, et pro respectu annuatim persoluere libram unam denariorum Remensis monete festiuitate sancti Remigii Kalend. Octobris in diebus tantum uite sue, seclusis uxore sua, et infantibus, cunctisque heredibus suis. Cuius petitioni fauentes, cum omni consilio et uoto, concessimus illi prefatam uillam, secundum prescriptam  ab eoque determinatam rationem. Quod si de censu negligens exstiterit, et emendare renuerit, usumfructum amittat. Et ut securius in diebus uite sue prefatas res possidere ualeat, post discessum uero eius prenominatam uillam cum omni integritate nostris usibus recipere ualeamus, sancitum est non solum a nobis, uerum etiam ab illo, ut super hoc negotio faceremus cum chirographo mentionis decretum, addentes insuper, ut si quelibet persona post uite sue terminum aliquam nobis inferre conatus fuerit inquietudinem uel iniustitiam, sub maledictionis, et anathematis excommunicatione insolubiliter adstrictus damnetur, fiat, fiat, fiat. S. signum Domini Adalberonis archiepiscopi confirmantis et consentientis.«

Cum igitur prememoratus Adalbero Remensem diecesim per decem et nouem annos uiriliter gubernasset,  et honeste conuersationis eius bona opinio circumquaque diffunderetur, ad ultimum confectus senio fine bono diem ultimum clausit, corpusque eius in ecclesia maiori, sub altari quod in honore sancte crucis consecratum est, sepulture traditum fuit; cuius epitaphium in tabula erea litteris aureis descriptum, tale adhuc permanet.

Contulerat natura parens, que summa putauit.
Ad meriti cumulum tibi, presul Adalbero, cum te
Prestantem cunctis mortalibus abstulit orbi.
Quinta dies fundentis aquas cum pondere rerum.
Nec pretereundum reor quod omni anno dies defunctionis eius uenerabiliter recolitur, et eleemosyna panis, et uini copiosa pauperibus distribuitur, que  eleemosyna Mandatum Adalberonis nuncupatur. Sciendum quoque est quomodo istius eleemosyne sumptus preparetur: uidelicet de domo que uocatur Hospitale pauperum annone sextarii Iu, de camera  frumenti Iu, de horreo indominicato annone modius unus, et uinum quod sufficiat.


Plura non erant in codice Igniacensi, unde hec excerpta sunt.





FLODOARDI ANNALES.






DE LIBRO SUBSEQUENTI ADMONITIO AD LECTOREM.

 Remensis Ecclesia quemadmodum seculo nono Hincmarum archiepiscopum, ita decimo Flodoardum  presbyterum et Richerum monachum insignes historiarum scriptores edidit. Quorum ille anno 893 uel 894  Sparnaco  uilla dieceseos Remensis natus, et in schola Remensi a Fulcone restituta litteris imbutus, ab Heriueo archiepiscopo clero Ecclesie Remensis ascriptus, bonisque ditatus est  . Circa quintum et uicesimum etatis annum rebus publicis animum aduertere cepit  , ut ex Annalium initio, quos inde ab anno 919 usque ad an. 966 produxit, coniicere licet. Certe ab eo inde tempore archiepiscopis Remensibus Heriueo, Seulfo et Artoldo ualde acceptus fuit et rebus eorum gerendis adhibitus est. Anno 924 Seulfum comitatus,  colloquio Rodulfi regis et Hugonis Prouincie comitis cum Wilhelmo Aquitanorum principe in territorio Augustodunensi habito interfuit  . Anno sequenti Seulfo uita defuncto, Heribertus ueromanduorum comes Hugonem filiolum successorem ei imposuit, omnesque qui conatibus suis tantum non suffragarentur, beneficiis possessionum ecclesiasticarum priuauit  . Quos inter et Flodoardus iniuria affectus, aduersas deinde partes secutus est, atque Artoldo archiepiscopo a Rodulfo rege in locum Seulfi subrogato adhesit. Proximis annis carmine heroico Iesu Christi sanctorumque et Italie martyrum triumphos celebrauit  , additis pontificum Romanorum usque ad sua tempora gestis, eoque famam sibi apud exteros etiam comparauit, ita ut  Ratherius ueronensis episcopus librum quem De exsilio suo scripserat, ei quoque iudicandum transmitteret  . Anno 936 uel proxime sequentibus  , dubium an pro negotiis suis Ecclesieue Remensis, Romam adiit, ubi a Leone uII papa benigne exceptus uotique sui compos factus atque in presbyterum promotus est  . In patriam redux operi heroico finem imposuit  . Anno 940 mense Octobri orationis gratia sepulcrum sancti Martini uisere disposuit, sed apud Heribertum comitem clam accusatus, quod contra eum uel filium eius esset profecturus, cum Hugonis in partes transire renueret  , ablatis rebus quas de episcopatu Remensi tenebat et ecclesia sua in Culmisciaco, custodie traditus est. Nec nisi post quinque menses die, 25 Martii an. 941,  libertatem recuperauit. Tum in synodo Suessionensi ab Hugone principe Hugoni archiepiscopo commissus, ecclesiam aliam scilicet sancte Marie in Colrido, atque terram iniuste ereptam recepit  . Sed postea etiam Artoldo in sedem suam restituto fidus, eum in negotiis ecclesie agendis tam domi quam in conuentibus principum et synodis adiuuit; cui rei eo magis idoneus uidebatur, quod archiuo ecclesie prepositus erat  . Anno 948 synodo Ingelheimensi interfuit, ubi illustribus uiris compluribus innotuit, eaque peracta, ex decreto regum cum Artoldo apud Rotbertum Treuirensem archiepiscopum per quatuor hebdomadas mansit, cum anno proxime preterito ab Artoldo missus  , cum Ottone rege et Conrado duce Aquis pro rebus Ecclesie Remensis  in uosago, a Regembaldo quodam peruasis, locutus fuisset. Media inter negotia historiam Ecclesie Remensis scribere aggressus, subsidiis undique congestis, precipue uero chartis in archiuo librisque in bibliotheca ecclesie asseruatis, opus quatuor libris inde ab origine Remorum usque ad exitum anni 948 perduxit, atque flagitante Roberto Treuerensi archiepiscopo recognitum hac ipsi dicauit epistola:

»Domino uenerabili,« etc. 

Libro primo historiam Ecclesie usque ad obitum et translationem sancti Remigii, secundo successores sancti Remigii usque ad Hincmarum, tertio res gestas et scripta Hincmari archiepiscopi recenset, quarto Fulconem, Heriueum, Seulfum et Artoldum  usque ad synodum Ingelheimensem peractam scribit. Opus magno historie Gallie, non solum ecclesiastice sed et ciuilis et litterarie, commodo editum, cum, fontibus quibus auctor usus est deperditis, plurimas magni momenti notitias ibi tantum reperias; precipuam tamen ea ratione laudem sibi in historia Hincmari et Fulconis  uindicat, quorum rebus et scriptis recensendis precipuam operam impendit; reliqua magnam partem et Annalibus suis repetita legimus. Quibus quidem inde ab eo tempore haud intermissam operam curamque adhibuit  ; mediasque inter res et in magna rerum per Gallias commotione oculatus testis, regnum, principum uirorumque aut doctrina aut potestate per Galliam et Germaniam  illustrium  commercio haud alienus, que ueram sui eui imaginem posteris redderent diligentissime enotauit, ea scilicet fide, qua uirum pium, candidum et a uiolento partium studio alienum decet, qualem fuisse  et stylus purus, simplex, grauis, ornatus fastidio comptus, arguit.

Perfecit tamen Annales in monasterio, quo se beneficio deposito monachus  moxque abbas  futurus detulerat. Ubi eiusmodi occupationibus studiisque deditum cum anno 952 aut 953  clerus et populus Nouiomensis et Tornacensis episcopum sibi elegissent, regius tamen fauor minime secutus, frustra renitente Flodoardo  , alium cathedre pecunia uenali imposuit; qua de re ab Adaldago archiepiscopo Hammaburgensi litteris ad eum datis uisitatus est. Aetatem igitur Ecclesie Remensis presbyter et prelatus penes Artoldum exegit, quo defuncto, et Hugone qui superstes erat excommunicato, anno 962 ipse cum ceteris ecclesie canonicis,  rege Lothario cum regina matre et Brunone archiepiscopo Coloniensi fauentibus, Odelricum, Hugonis cuiusdam comitis filium, archiepiscopum elegit  . Anno sequenti senio occupatum se sentiens  , septuagenarius coram eodem prelature ministerium abdicauit, et Flodoardum nepotem successorem in ea accepit. Quadriennio quo superuixit, etate fractus et infirmitate attritus ut erat, uel annalibus suis paucas tantum lineas adiecit, et anno demum 966 »uir uite uenerabilis, sanctitatis honore uenerandus, castitatis splendore angelicus, fulgore sapientie celicus, ceterarumque uirtutum insignibus abundanter oppletus, dictator egregius, u Kalendas Aprilis terrene peregrinationis relinquens exsilia, ciuica ut credimus adeptus est iura.«  Epitaphium ad finem codicis carminum, ab ipso fortasse compositum, ita habet:

Hic iacet indignus Flodoardus honore sacerdos,
   Arbiter exspectans celicus ut redeat,
 Hoc sibi confisus ueniam miserante ferendam
   Sit licet admissis obsitus innumeris.
Quisque legis titulum, sortis memor ipse future,
   Expete sic Dominum propter humi positum.
Christe, tuo seruo Flodoardo parce benigne,
   Et pro iudicio da ueniam famulo. Amen.

Aliud eius epitaphium lingua Gallica conscriptum  , cuius auctor ex Annalibus an. 962, et appendice an. 966 hausit, Flodoardum etiam monachum et abbatem dicit, atque ab Agapito papa albatum, id est alba tunica indutum, uel presbyterum consecratum; quod cum certe ante annum 940 locum habuisse constet, pro Agapito Leo uII intelligendus erit.

Ex scriptis eius Annales principem sibi inter Monumenta Germanie locum uindicant, eisque  Historie Remensis locos, quibus eedem res aliis uerbis efferuntur, illustrationis causa subiiciendos duximus, qua in re Coluenerii editione a Cl. Waitzio cum codice bibliothece Montispessulane n. 186 membr. sec. XIII collata uti placuit; nam codex Paris. n. 5209 in capite 4 libri III subsistit.

Annales primum a Petro Pitheo inter SS. XII, Parisiis an. 1588 p. 147 sqq.  ope codicum trium uulgati sunt. Unum eorum Diuionensem, alterum antiquiorem uocat, quorum alteruter in codice unde Annales Fuldenses edidit, iam in uaticano in bibl. Christine regine n. 994 asseruato, exstabat, iam uero, Cl. Papencordt referente, excisus est. Pithei  editionem Chesnius in SS. Franc. II, 590 sqq., adhibito codice Thuaneo, Chesnianam, Pitheana inconsulta, Bouquet tom. uIII, 176 sqq., ex eodem, qui iam bibliothece regie Parisiensi sub n. 5354 illatus erat, et codice S. uictoris Parisiensis emendauerunt. Editio nostra his subsidiis nititur [ C. regius Parisiensis n. 5354 membr. sec. XI in fol., Incipit cronica Flodoardi presbyteri de gestis Normannorum inscriptus  , quem eximia diligentia  in usum nostrum u. doctissimus Otto Iahn. Ph. Dr. Kiloniensis uertit. Librum eumdem ac Chesnii Thuaneum esse iudicaueris, nisi quod Thuani in eo nomen desideratur. Annalibus notitiam de obitu Caroli Calui premittit, ex libro quodam abbatie S. Fare Meldensis descriptam, que tamen causa fuit, quod docti uiri plures abinde Flodoardum scribendi initium fecisse et annos operis eius 878-918 desiderari statuerent. Quod quam ueritati contrarium sit, tum ex ipsis codicibus tum ex Richero patet, qui Flodoardum ab an. 919 exscripsit [ codice sancti uictoris Parisiensis, cuius lectiones apud Bouquetum proposite hunc ei locum adsignant.

Usi sumus preterea scriptoribus, qui Flodoardum seculo eodem et proxime sequentibus libris suis exceperunt, Richero et Hugone Flauiniacensi  , qui cum codice nostro 1 consentiunt, tum Balderico et Hugone Floriacensi, eorumque lectiones additionesue hinc inde adducendas duximus.



[ANNALES.]


Anno incarnationis domini nostri Ihesu Christi



DCCCCXIX

cecidit Remis grando mirabilis, ouum galline superans magnitudine; que uero distendebatur in latitudine,  occupabat medium palme. Sed et grandior per alia quedam loca uisa est cecidisse. Hoc anno nichil uini in pago Remense [1 1Kb] nisi parum admodum fuit. Nortmanni [2 1Kb] omnem Britanniam [3 1Kb] in Cornu-Gallie  , in ora scilicet maritima, sitam depopulantur, proterunt atque delent, abductis, uenditis, ceterisque cunctis eiectis Brittonibus. Hungari [4 1Kb] Italiam partemque [5 1Kb] Francie, regnum scilicet Lotharii [6 1Kb]  , depredantur. Anno Dominice incarnationis



DCCCCXX

pene [* 2Kb] omnes Francie comites regem suum Karolum apud urbem Suessonicam [7 1Kb] , quia Haganonem consiliarium suum, quem de mediocribus potentem fecerat, dimittere nolebat, reliquerunt [8 1Kb] . Heriueus autem,  Remorum archiepiscopus, accipiens regem cum omnes eum deseruissent, duxit eum ad hospitia sua in uillam [9 1Kb] que dicitur Carcarisia [10 1Kb] , in crastinum uero uenerunt in Crusniacum [11 1Kb] , Remensis episcopii uillam, ibique manserunt, donec Remis uenirent. Sicque deduxit eum per septem fere menses, usque quo illi suos principes, eumque suo restitueret regno. Postea profectus est archiepiscopus Heriueus super Mosam, propter quoddam castellum in terra sui episcopii situm, quod nominant Macerias [12 1Kb]  , recipiendum, quod tenebat Erlebaldus, comes pagi Castricensis  , contra illum; quem tunc etiam habebat excommunicatum, propter illa que ipsius episcopatus familie frequentia ingerebat mala, propterque Altmontem  , ecclesie Remensis, quod furtim irruperat,  castrum. Archiepiscopus autem postquam prefatum castellum, id est Macerias, cum suis fidelibus per quattuor fere ebdomadas obsedisset, deserente tandem  illud Erlebaldo, recepit, et dispositis inibi custodiis, reuersus est Remis. Qui Erlebaldus profectus ad regem, qui tunc morabatur in pago Warmacensi sedens contra Heinricum [13 1Kb] principem Transrhenensem [14 1Kb] ibi ab hostibus regis sibi [15 1Kb] superuenientibus interfectus est.

 Hoc anno, sequenti quoque, agitatur inter Hilduinum episcopum et Ricarium abbatem de episcopatu Tungrensi contentio. Siquidem rex illud episcopium [16 1Kb] Ricario, quia Hilduinus a se desciuit, cui prius ipsum concesserat, dedit. Herimannus uero archiepiscopus Hilduinum ibi episcopum, eligente clero, ac populo fauente, necnon Gisleberto, quem plurimi Lotharienses principem, relicto Karolo rege, delegerant [17 1Kb] ordinauit. Karolus uero reuersis ad se Lothariensibus et ipso Gisleberto, Ricario abbati, non Hilduino episcopo, ipsum episcopatum consentiebat. Remis in monasterio sancti Petri  ad portam basilicarem cereus, quem ibi posuerant hi ciues  qui Romam ad uisitanda apostolorum limina profecti fuerant, accensus est [18 1Kb] etiam ter igne [19 1Kb] celesti. Ad  idem quoque monasterium quedam puella aduenerat nomine Osanna, de pago [20 1Kb] uonzinse [21 1Kb]  , carnem non comedens, neque panem ab annis iam duobus edere ualens, cui multe uisiones ostendebantur. Hec in ipsis diebus ebdomada plena iacuit immota, et sanguinem cum omnium ammiratione [22 1Kb] sudauit, ita ut frons eius tota et facies usque ad collum operiretur sanguine; in qua uita uel tantum calor remanserat, halitu etiam tenuissime spirante. Tunc quoque multa se uidisse perhibuit, ex quibus aliqua dixit, plurima uero [23 1Kb] que uiderat, se dicere non audere professa est. Tunc etiam circa Remensem urbem mel in spicis inuentum [24 1Kb] , et flores quibusdam in arboribus, maturis uel collectis iam fructibus. Anno



DCCCCXXI


incarnati uerbi Rodulfus episcopus montis Lauduni moritur; cui succedit Adelelmus, eiusdem loci thesaurarius [25 1Kb] , Remis a domno Heriueo episcopus ordinatus. Anglorum Romam proficiscentium plurimi inter angustias Alpium lapidibus a Sarracenis sunt obruti [26 1Kb] Synodus [27 1Kb] apud Trosleium  habita, cui presedit Heriueus archiepiscopus, presente quoque Karolo rege; cuius obtentu Erlebaldus [28 1Kb] ibi Castricensis absoluitur. Richardus [29 1Kb] marchio de Burgundia obiit. Karolus rex in regnum Lotharii abiit [30 1Kb] , receptisque per uim quibusdam Ricuini infidelis sui presidiis, et facta pactione usque ad missam sancti Martini cum Heinrico principe Transrhenensi [31 1Kb] reuersus est [32 1Kb] in montem Lauduni. Tempestates hoc  anno diuersis in locis plurime, homines quoque fulmine exanimati, et domus incense. Aestus in estate magnus, et feni plurimum. Siccitas ingens tribus fere continua mensibus, Iulio, Augusto atque Septembri. Rotbertus comes Nortmannos, qui Ligerim fluuium occupauerant, per quinque menses obsedit, acceptisque [33 1Kb] ab eis obsidibus, Brittanniam ipsis, quam uastauerant, cum Namnetico [34 1Kb] pago concessit; quique fidem Christi ceperunt suscipere. Erluinus, Beluacensis episcopus, obiit. Karolus iterum pacem cum Heinrico firmat. Anno



DCCCCXXII

Karolus regnum Lothariense [35 1Kb] ob persecutionem Gisleberti et Ottonis rapinis, sacrilegiis atque incendiis,  etiam in tempore quadragesime, sicut et tota hieme uastat. Ricarius, qui Romam profectus fuerat  propter episcopium Tungrense, reuersus est, ordinatus a Iohanne papa episcopus, Hilduino ab ipso papa excommunicato, qui etiam illo abierat episcopus. Drogo [36 1Kb] episcopus de Tullo moritur; cui succedit [37 1Kb] Gauzlinus [38 1Kb] . Berengario Langobardorum [39 1Kb] rege [40 1Kb] regno ab optimatibus suis ob insolentiam eius [41 1Kb] deturbato, Rodulfus Cisalpine Gallie rex ab ipsis in regnum admittitur; et Hungari, actione predicti Berengarii, multis captis oppidis, Italiam depopulantur. Karolo denique Laudunum regresso, Hugo filius Rotberti post pascha supra [42 1Kb] uidulam [43 1Kb]  uenit, ubi apud uillam Finimas [44 1Kb]  Heriuei archiepiscopi fideles cum quibusdam Francie comitibus obuios habuit. Quo cum eidem super Axonam in pagum Laudunensem profecto, propter predictum  Haganonem, cui rex abbatiam Rothildis, amite [45 1Kb] sue, socrus autem Hugonis, dederat, nomine Golam [46 1Kb]  , Karolus cum Heriberto et Haganone clam Laudunum egressus, ob Haganonis amorem huius causa timoris trans Mosam profectus est. Quem insecutus Hugo cum ceteris pugnatorum duobus milibus usque Mosam, Gislebertum Lothariensem obuium [47 1Kb] habuit; cum quo a patre, qui eum prosequutus fuerat et super Axonam in pago Laudunensi sedebat, ad colloquium reuocatus, reuertitur. Quo comperto, Karolo Mosa retransmissa, cum nonnullis qui ad se uenerant Lothariensibus, uillas Remensis ecclesie depredari necnon incendere cepit. Altmontem quoque castrum bellando, non sine suorum clade [48 1Kb] , cepit atque diripuit. Rotbertus [49 1Kb] igitur super  Maternam fluuium Rodulfo filio Richardi, genero suo, procedit obuiam; quem sequens [50 1Kb] Karolus cum Lothariensibus, Maternam transiit, et castrum Sparnaci [51 1Kb]  direptum est ab Haganonis complicibus. Rotbertus etiam, prefato Rodulfo cum Burgundionibus ueniente, fluuium transiens subter Sparnacum, non longius tribus leugis ab exercitu Karoli castra metatus est; ubi una magis ebdomada consederunt utrique [52 1Kb] , ad colloquium ceteri [53 1Kb] preter Haganonem [54 1Kb] et Karolum uenientes.

Hugo interea filius Richardi ad Rotbertum ueniens, ducentos circiter ex his qui cum Haganone [55 1Kb] erant obuios habuit, in uillas episcopii Remensis abeuntes predari; quibus captis, tribus tantum occisis, equos [56 1Kb] cum armis abstulit et ad suos ignominia oneratos  [57 1Kb] remisit ceteros. Hinc Rotbertus apud Calmiciacum  et Karolus circa Remis [58 1Kb] castra metati  sunt; ubi cum tribus continuis consedisset diebus, una scilicet a ciuitate leuga, et nonnulli ex equis illorum caperentur a ciuibus Remorum, una tantum die, dominica uidelicet pentecostes, contra urbem pugnarunt [59 1Kb] . Ubi nonnullis occisis [60 1Kb] ex Lothariensibus, uulneratisque plurimis, nox prelium diremit. Audito denique, quod hi qui cum Rotberto erant Laudunum captum haberent, et thesauros Haganonis [61 1Kb] , qui inibi erant, dispertiti essent, et unum de fratribus eius ibi comprehendissent [62 1Kb] , Karolus cum Haganone Laudunum contendit. Lotharienses quidam regrediuntur ad sua; quidam cum Karolo pergunt. Rotbertus super Axonam tentoria fixit. Karolus, abnegato sibi introitu Lauduni, resedit super fluuium Saram [63 1Kb]  , et Rotbertus castra metatus est  super Aleam  . Et cum cotidie copiis Rotberti crescentibus, decrescerent Karoli, clam tandem secedens cum Haganone trans Mosam proficiscitur. Franci Rotbertum seniorem eligunt ipsique sese committunt. Rotbertus itaque rex Remis apud sanctum Remigium ab episcopis et primatibus regni constituitur. Heriueus [64 1Kb] [* 1Kb] Remorum archiepiscopus obiit tertia die post consecrationem [65 1Kb] Rotberti regis, scilicet 6 Nonas Iulii, quarto die antequam uicesimum secundum sui episcopatus expleret annum. Cui successit in episcopatum Seulfus, qui tunc urbis [66 1Kb] eiusdem ministerio fungebatur archidiaconatus.

 Apud Cameracum [67 1Kb] uisi sunt [68 1Kb] quasi tres soles apparere, uel sol tres orbes a se inuicem distantes habere, item duo in celo spicula contra se utrimque propinquantia, donec nube [69 1Kb] sunt cooperta, item duo stipites sibimet in celo propinquantes, quousque similiter operti sunt nube. Rotbertus filium  suum Hugonem in regnum Lotharii mittit cum aliquo Francorum [70 1Kb] agmine propter Capremontem [71 1Kb] , Gisleberti castrum, obsidione liberandum, quod Karolus premebat obsessum. Quo comperto, Karolus  obsidionem reliquid [72 1Kb] et Hugo, acceptis obsidibibus a quibusdam Lothariensibus, ad patrem remeauit. Terre motus in pago Cameracensi factus, ex quo domus inibi nonnulle subuerse sunt. In pago quoque Parisiaco, in uilla que dicitur Iesedis [73 1Kb] , multa miracula in ecclesia sancti Petri a quarto superiore anno, ex quo scilicet reliquie de barba ipsius apostoli illuc sunt relate, facta memorantur, ita ut inter cecos et claudos [74 1Kb] uel contractos amplius quam centum septuaginta sanitate [75 1Kb] donati referantur. Demoniaci uero, quotquot illo abierunt, sano sensu, pulsis demonibus, redierunt, preter alia innumerabilia que ibidem sunt acta. Anno



DCCCCXXIII

 Rotbertus in regnum Lothariense proficiscitur, locuturus cum Heinrico, qui ei obuiam uenit in pagum Ribuarium [76 1Kb] super fluuium Ruram; ubi se inuicem pauerunt, et pacta amicitia, datisque ab alterutro muneribus, discesserunt. Ubi etiam quidam Lotharienses dederunt obsides, et inducias a Rotberto acceperunt usque in [77 1Kb] Kalendas Octobris. Nortmanni [78 1Kb] Aquitaniam Aruerniamque depredabantur [79 1Kb] ; contra quos Willelmus [80 1Kb] dux Aquitaniorum [81 1Kb] et Ragemundus pugnauerunt, et cesa sunt ibi ex Nortmannis duodecim milia. Boso filius Richardi Ricuinum in lecto languentem occidit. Karolus cum suis Lothariensibus, inducias quas nuper a Rotberto acceperant [82 1Kb] infringentibus, Mosam transiens, ad Atiniacum uenit, et antequam Rotbertus suos fideles  adunare potuisset, super Axonam insperate [83 1Kb] , ubi Rotbertum sub urbe Suessonica sedere compererat, adiit. Et in crastinum, die dominica, hora iam sexta preterita, Francis dehinc illa die prelium non sperantibus, plurimis quoque prandentibus, Karolus Axonam [84 1Kb] transiit, et super Rotbertum cum armatis Lothariensibus uenit. Rotbertus [85 1Kb] uero armatis his qui secum [86 1Kb] erant, contra processit; commissoque prelio, multis ex utraque parte cadentibus, Rotbertus quoque rex lanceis perfossus cecidit. Hi tamen, qui erant ex parte Rotberti, Hugo scilicet ipsius [87 1Kb] filius, et Heribertus [88 1Kb] cum ceteris, uictoria potiti, Karolum cum Lothariensibus [89 1Kb] in fugam uerterunt; sed ob mortem regis sui Rotberti eos persequi destiterunt, campum uero obtinuerunt [90 1Kb]  spoliaque ab eis, maxime autem a [91 1Kb] rusticanis et ex Suessonice urbis suburbio confluentibus, direpta sunt. Lotharienses denique, perditis multis angariis, quas Rothgarius [92 1Kb] comes accipiens in Laudunum castrum  abduxit, relictoque infra [93 1Kb] regnum Francie Karolo, reuertuntur ad sua. Karolus dehinc [94 1Kb] Heribertum comitem [95 1Kb] , Seulfum archiepiscopum, ceterosque regni primates, multis legationibus ut ad se reuertantur exorat; quod illi renuentes, pro Rodulfo [96 1Kb] in Burgundiam transmiserunt, qui otius [97 1Kb] cum multa suorum manu illis occurrit. Auditoque Franci, quod Karolus Nortmannos [98 1Kb] ad se uenire mandasset, ne illi coniungerentur, inter Karolum atque Nortmannos super Isaram fluuium cum Rodulfo medii [99 1Kb] resederunt. Tumque [100 1Kb] Karolo trans Mosam refugiente, Rodulfum cuncti regem [101 1Kb] eligunt. Rodulfus filius Richardi rex apud urbem Suessonicam [102 1Kb] constituitur  . Et Heribertus comes Bernardum, consobrinum suum, cum aliis legatis, consilium  quod per illos agebatur, ut fertur, ignorantibus, ad Karolum dirigit. Qui ab eisdem sacramentis persuasus, ad Heribertum cum paucis proficiscitur, quique eum in castello suo super Somnam apud Sanctum Quintinum  suscepit, indeque his qui cum eo uenerant remissis, Karolum in quandam munitionem suam, que uocatur Castellum Theoderici  , super Maternam fluuium deduci fecit, ibique illum, subministratis uictui necessariis, sub custodia detinuit; et sic ipse Rodulfum regem in Burgundiam prosecutus est.

Interea Ragenoldus, princeps Nortmannorum qui in fluuio Ligeri uersabantur, Karoli frequentibus missis iampridem excitus, Franciam trans Isaram, coniunctis sibi plurimis ex Rodomo, depredatur [103 1Kb] .  Cuius castris superuenientes fideles Heriberti qui per castella remanserant, adiunctis sibi Rodulfo priuigno Rotgeri et Ingobranno [104 1Kb] comitibus, predam ingentem eripuerunt [105 1Kb] , et captiui mille ibidem liberati sunt. Quo cognito, Ragenoldus exagitatus furore, in pagum Atrabatensem predatum progreditur; cui obuius factus comes Adelelmus, sexcentos ex eis strauit, ceteris fuga prolapsis. Cum quibus Ragenoldus ad munitionum suorum properat refugia, indeque quantas potest exercere non desinit predas et latrocinia. Quibus urgentibus causis, rex [106 1Kb] Rodulfus ab [107 1Kb] Hugone filio Rotberti accitus, de Burgundia uenit ad Compendium [108 1Kb] super Isaram; et audito quod Nortmanni [109 1Kb] pagum Beluacensem depredabantur, illo transiit cum Seulfo archiepiscopo et Heriberto comite aliisque quibusdam et electis uiris  fortibus. Itta [110 1Kb]  , fluuio transito, ingressus est terram, que dudum Nortmannis ad fidem Christi uenientibus, ut hanc fidem colerent et pacem haberent, fuerat data. Partem quoque ipsius terre rex cum Francis, quia ipsi [111 1Kb] Nortmanni pacem quam pepigerant, propter promissiones Karoli, qui eis latitudinem terre pollicitus fuerat, infregere [112 1Kb] , cedibus et igne deuastat. His uero rebus [113 1Kb] eum intentum legati adeunt Lothariensium, se suaque ipsi subdere spondentium. Quorum legatione reuocatus ab hac deuastatione, cum primatum qui secum aderant consilio Lothariensibus obuiam pergit, Hugone et Heriberto comitibus ad presidium patrie trans Isaram relictis. Lotharienses illi obuiam iuxta Mosomum ueniunt, et uxor ipsius nomine Emma,  regis Rotherti filia, Remis interim ab Seulfo archipresule consecratur regina. Rodulfus a plurimis Lothariensium susceptus in regno, petitur a Wigerico. Metensium [114 1Kb] episcopo, receptum ire quoddam castrum in pagum Elisatium nomine Zabrenam  . Ubi toto pene demoratus autumno [115 1Kb] , castellanis [116 1Kb] , quia Transrhenenses erant, auxilium ab Heinrico frustra expectantibus, tandem obsidibus ab eis acceptis, Laudunum ad uxorem suam reuertitur. Interea Nortmannis quosdam pagos nostros trans Isaram, et nostratibus eorum terram depredantibus, crebris alternatim directis legationibus, pacem Heriberto comiti et Seulfo archiepiscopo pollicentur, ceterisque Francis qui cum ipsis contra Nortmannos sedebant, si tamen eis terra daretur, quam spaciosam  petebant ultra Sequanam. Rodulfo interea rege, ut dictum est, Laudunum reuerso, obsides illi mittunt, et inducias ab eo usque ad medium Maium accipiunt.

Dum hec geruntur, Heinricus, inuitantibus se Gisleberto comite et Rotgario Treuirorum presule, qui necdum se Rodulfo subdiderant, Rhenum [117 1Kb] transmisisse regnumque Lotharii depredari nuntiatur [118 1Kb] . Depopulatus est autem quod inter Rhenum et Mosellam interiacet, gregum armentorumque abductione [119 1Kb] ac ceterarum opum exhaustu, cum plurimorum quoque iuuentutis captiuitate. Quique, audito quod Rodulfus exercitum [120 1Kb] non modo e Francia, quin ex omni congerat [121 1Kb] Burgundia, in suo se regno recepit, datis induciis Lothariensibus usque Kalendas Octobris anni sequentis [122 1Kb] . Otto [123 1Kb] tantum ex  his qui se Rodulfo commiserant, ad Heinricum defecit. Wigericus [124 1Kb] episcopus Zabrenam ut recepit, euertit. Camaracus male prouiso conflagrauit incendio. Alter Rodulfus Cisalpine Gallie rex, quem Italici abiecto [125 1Kb] rege suo Berengario in [126 1Kb] regnum receperant, cum ipso Berengario conflixit, eumque deuicit; ubi mille quingenti uiri cecidisse dicuntur. Seulfo archiepiscopo archiepiscopalis infula, que pallium nominatur, ab Iohanne [127 1Kb] papa transmittitur. Multitudo Anglorum limina sancti Petri orationis gratia petentium inter Alpes a Sarracenis [128 1Kb] trucidatur [129 1Kb] . Dado uirdunensium episcopus obiit  , et episcopatus eius Hugoni ab Rodulfo rege conceditur, quique presbiter Remis ab [130 1Kb] Seulfo archiepiscopo [131 1Kb] consecratur. Anno



DCCCCXXIu


incipiente, fit exactio per Frantiam [132 1Kb] pecunie collaticie, que Nortmannis pacto pacis daretur; et Rodulfus rex profectionem parabat in Aquitaniam, quia Willelmus [133 1Kb] , eiusdem regionis princeps, subdi sibi differebat. Qui, comperto quod Rodulfus in Aquitaniam cum hostili manu properaret, ei obuiam super Ligerim uenit, et intercurrentibus alternatim legatis, tandem ad colloquium super ipsum flumen Ligerim infra pagum Augustidunensem [134 1Kb] conuenere. Ubi tota die immorati [135 1Kb] , Rodulfus ex hac, Willelmus ex illa fluminis ora, nuntiis utrimque progredientibus, sicque die consumpta, flumen tandem Willelmus transiens, ad Rodulfum iam noctu peruenit, et equo desiliens, ad regem equo [136 1Kb]  insidentem pedibus accessit; quem postquam rex osculatus est, utrimque discessum. In crastino ad regem regreditur Willelmus, et octo dierum acceptis induciis, post finitam ebdomadam sese regi committit. Et rex illi Biturigensem [137 1Kb] pagum restituit, quem illi nuper, auxilio fretus Rotberti necdum tamen regis, ui dempserat [138 1Kb] cum ciuitate Biturigis. Heriberto denique Peronam [139 1Kb] , et Hugoni filio Rotberti Cinomannis dedit. Seulfus quoque archiepiscopus [140 1Kb] terram sancti Remigii coniacentem in Lugdunensi [141 1Kb] prouintia, de qua Heriueus episcopus nichil habuerat, ab Hugone de uienna  , qui eidem [142 1Kb] colloquio intererat, reimpetrauit [143 1Kb] . Inde  reuersi circa quoddam castellum uenimus, quod dicitur Mons sancti Iohannis. Hoc Raginardus [144 1Kb] inuaserat, et [145 1Kb] retinebat. Hortatu tamen nepotum suorum, Walonis et Gisleberti, ceterorumque quos rex ad id expugnandum miserat, obsidem regi filium suum transmisit. Quem rex, exoratus a propinquis Ragenardi [146 1Kb] et Hugone fratre suo, recipi iussit, et Ragenardo inducias dedit, ceterosque omnes qui cum Ragenardo erant, obstrictos [147 1Kb] sacramento reliquid. Interea Gislebertum [148 1Kb] Berengarius, qui sororem ipsius uxorem [149 1Kb] habebat, comprehendit [150 1Kb] , quemque oblatis obsidibus [151 1Kb] sibi pro eo filiis Ragenarii, fratris ipsius [152 1Kb] Gisleberti, dimisit. Idem uero Gislebertus dimissus, terram Berengarii Ragenariique fratris sui et Isaac comitis depredationibus  plurimis uastat. Post hec regi Rodulfo [153 1Kb] legatos, ut ab eo reciperetur, dirigit. Quod rex fidelium suorum consilio, ipsius abominatus [154 1Kb] periuria et instabilitatem, facere contempsit.

Hungari ductu regis Berengarii, quem Langobardi [155 1Kb] reppulerant [156 1Kb] , Italiam depopulantur; Papiam quoque, urbem populosissimam [157 1Kb] atque opulentissimam, igne succendunt; ubi opes periere innumerabiles; ecclesie 44 [158 1Kb] succense, urbis ipsius episcopus cum episcopo uercellensi, qui secum erat, igne fumoque necatur; atque ex illa pene innumerabili multitudine ducenti tantum superfuisse memorantur, qui ex reliquiis urbis incense, quas inter cineres legerant, argenti modios [159 1Kb] octo dederunt Hungaris, uitam murosque ciuitatis uacue redimentes.  His expletis, Hungari per abrupta [160 1Kb] transeuntes Alpium iuga, ueniunt in Galliam Rodulfus [161 1Kb] , Cilsalpine rex [162 1Kb] Gallie, et Hugo uiennensis Hungaros [163 1Kb] inter angustias collium Alpinorum [164 1Kb] claudunt; unde inopinato loco per deuia montis euadentes, Gothiam [165 1Kb] impetunt; quos insequentes predicti duces, sternunt ex eis quos reperire [166 1Kb] poterant. Interea Berengarius, Italie rex, a suis interimitur [167 1Kb] .

Rodulfus rex Frantie placitum tenuit [168 1Kb] apud Atiniacum. Tunc inde profectionem [169 1Kb] parans in regnum Lotharii, grauissimo languore [170 1Kb] corripitur; cuius ui recidiua, dum iam conualescere putabatur,  opprimitur, et pene desperatus a pluribus, Remis ad sanctum Remigium se deferre petiit [171 1Kb] . Ubi nonnulla [172 1Kb] dona largitus, ceterum, preter uxoris partem, quicquit [173 1Kb] sibi thesaurorum supererat, per monasteria Francie Burgundieque direxit; et quattuor ebdomadibus apud sanctum Remigium demoratus, tandem redintegrata sanitate, Suessonicam peciit urbem [174 1Kb] , indeque regreditur in [175 1Kb] Burgundiam. Heinricus eque in ipsis Sarmatarum [176 1Kb] finibus ualitudine corporis tota detinetur estate. Interim contentio [177 1Kb] inter Gislebertum et Ragenerum [178 1Kb] , fratrem eius, nec minor inter Bosonem et Othonem [179 1Kb] , cedibus, incendiis ac depredationibus utrobique patratur. Nortmanni cum Francis pacem ineunt sacramentis per Hugonem [180 1Kb] et Heribertum comites,  Seulfum quoque archiepiscopum; absente [181 1Kb] rege Rodulfo, eius tamen consensu, terra illis aucta, Cinomannis et Baioce pacto pacis eis concesse. Isaac quoque comes quoddam castellum Stephani Camaracensis episcopi dolosa infestatione comprehendens, incendit. Presidii etiam Heriberti turris super Maternam fluuium, ubi Karolus custodiebatur, subitaneo conflagrauit incendio. Raginoldus [182 1Kb] cum suis Nortmannis, quia nondum possessionem intra Gallias acceperat, terram Hugonis inter Ligerim et Sequanam depopulatur. Synodus episcoporum Remensis dioceseos apud Trosleium Octobri mense habita, Seulfo archiepiscopo presidente, in qua Isaac comes ad emendationem et satisfactionem uenit, pro his que praue aduersus ecclesiam Camaracensem perpetrauerat,  et uadatus argenti libris [183 1Kb] centum, pacatur cum Stephano prefate urbis episcopo, presente [satagente, Hist. Rem.] Heriberto et pluribus Frantie comitibus.

Rodulfus rex castellum montis sancti Iohannis, id Ragenardo inuito licet deserente, recepit, sicque Frantiam repetit [184 1Kb] . Willelmus et Hugo Rotberti [185 1Kb] filius cum Ragenoldo de sua terra securitatem [186 1Kb] paciscuntur, et Ragenoldus cum suis Nortmannis in Burgundiam proficiscitur. Illuminationes candelarum hoc anno multe per diuersa Frantie loca, orto repente lumine, facte, et uisiones sanctorum cuidam presbytero nomine Ebrulfo in uillari Mosomo proximo conmanenti [187 1Kb] ostense [188 1Kb] . Remis in ecclesia sancte Marie sollempnitate omnium sanctorum quidam  diu contractus, cuius coxe cruribus inheserant [189 1Kb] iuncte poplitum [190 1Kb] neruis ita retractis, uirtute diuina solutus et erectus [191 1Kb] est. Hungari qui Gothiam uastabant, pestem quandam perpessi, capitum inflatione ac dissinteria pene cuncti, paucis euadentibus, nuntiantur esse consumpti. Anno



DCCCCXXu


redintegrante, Raginoldus [192 1Kb] cum suis Nortmannis Burgundiam depopulabatur [193 1Kb] . Cum quo Warnerius et Manasses comites, Ansegisus et Gotselinus [194 1Kb] presules, congressi apud montem Calaum [195 1Kb] , Nortmannorum plusquam octingentos sternunt. Warnerius comes ibi, equo [196 1Kb] cui sedebat occiso, captus et interemptus est, et Ansegisus Trecasine [197 1Kb] urbis episcopus uulneratus [198 1Kb] . Quo Rodulfus rex comperto, in Burgundiam cum quibusdam ex Francia, militibus scilicet Remensis ecclesie et Abbone [199 1Kb] Suessionensi episcopo, paucis etiam aliis secum comitantibus, proficiscitur, Heriberto quoque comite se prosequente. Collectaque ex Burgundia militum manu non pauca, uenit usque ad castra Nortmannorum  super Sequanam; ibique ab his [200 1Kb] qui ex Francia perrexerant pedestri pugna certatum ad castra. uidentes uero, quod illi qui erant cum rege, pars scilicet exercitus maxima, neque castra inuadere neque [201 1Kb] equis desilire temptarent, compulsis in castra Nortmannis qui fuerant [202 1Kb] ad repugnandum [203 1Kb] egressi, quibusdam [204 1Kb] quoque prostratis, a castrorum peruasione discedunt, castraque duobus uel tribus milibus a Nortmannorum castris metantur in girum, Hugone Rotberti filio econtra supra [205 1Kb] Sequanam hac ex parte castra metato. Ubi propinquiorem castrorum obsidionem procrastinantibus Francis et de die in diem differentibus [206 1Kb] , naues a Parisio uenturas expectando, eruptione clam facta, quorumdam nostrorum ueluti fertur assensu, Nortmanni [207 1Kb]  sua castra linquentes, et saltum quendam iter suum tutandi gratia petentes, euadunt; nostrorum uero quique regrediuntur ad sua. Ieiuniis itaque ceptis quadragesimalibus, Heribertus, cum Gisleberto indeque cum Hugone locutus, regem accersiit [208 1Kb] ex Burgundia; qui festinanter adueniens, Camaracum Lothariensibus atque Gisleberto proficiscitur obuiam. Quique hoc placitum omittentes, super Mosam ad eum ueniunt, suique Gislebertus et Otto [209 1Kb] efficiuntur.

Nortmanni de Rodomo fedus quod olim pepigerant irrumpentes, pagum Beluacensem atque Ambianensem depopulantur. Ambianis ciuitas male prouiso confugientium igne succensa est; sic et Atrabatis subito exorto conflagrauit incendio. Nortmanni usque  ad Nouiomagum predatum ueniunt, et suburbana succendunt. Castelliani [210 1Kb] cum suburbanis egredientes, Nortmannos repellunt, sternunt quos poterant, partem suburbii liberant. Baiocenses interim terram Nortmannorum ultra Sequanam depredantur. Quo comperto Parisiaci [211 1Kb] , et ipsi quoque [212 1Kb] cum quibusdam  fidelibus Hugonis filii Rotberti, et quorundam castellorum oppidanis, partem quandam [213 1Kb] pagi Rotomagensis [214 1Kb] , qui possidebatur a Nortmannis cis Sequanam, depopulati sunt, uillis succensis, pecoribus abductis, nonnullis etiam Nortmannorum interfectis. Heribertus comes interea cum paucis Francorum, quia parum adhuc herbe inueniebatur equis [215 1Kb] , transitum Nortmannis prohibendi gratia, super Isaram residebat. Nortmanni terre sue cognita uastatione, in sua festinant [216 1Kb] redire. Heinricus denique Rhenum transiens, oppidum quoddam nomine Tulpiacum  , quod Gisleberti fideles tutabantur, ui cepit, nec diu demoratus infra regnum Lotharii, ad sua trans Rhenum regreditur, obsidibus a Gisleberto acceptis. Hilgaudus comes et ceteri  maritimi Franci loca sibi uicina nuper a Nortmannis possessa peruadentes, deuastant.

Rodulfus interea de Burgundia reuertitur in Franciam, et ut se ad bellum contra Nortmannos preparent [217 1Kb] Francis banno denuntiat. Heribertus igitur expeditione cepta contra Nortmannos cum militibus Remensis ecclesie, Arnulfus quoque comes [218 1Kb] et ceteri maritimi Franci presidium quoddam Nortmannorum aggrediuntur, quo etiam Rollo princeps eorum mille Nortmannos preter ipsius inhabitatores oppidi ex Rodomo transmiserat. Idem uero castrum secus mare situm uocabatur Auga  ; quod circumdantes Franci, uallum, quo pro antemurali cingebatur, irrumpunt, murumque infringentes conscendunt; et oppido pugnando potiti, mares cunctos interimunt,  munitionem succendunt. Nonnulli tamen euadentes, finitimam quandam occupant insulam, quam adgredientes [219 1Kb] Franci, maiore licet mora quam oppidum ceperant, capiunt. Quod uidentes Nortmanni, qui armis uitam pro posse tutabantur, postquam spem uite amisissent, quidam, ut enatarunt, iugulati sunt. Et alii quidem Francorum necabantur gladiis, alii propriis se oppetebant [220 1Kb] telis. Sicque omnibus prostratis, et preda non modica direpta, Franci reuertuntur ad sua. Rodulfus autem rex cum Hugone et Burgundionibus in pago Beluacensi sedebat.

Per idem tempus Seulfus Remorum archiepiscopus [* 2Kb] obiit, expletis in episcopatu annis tribus et [221 1Kb]  diebus quinque. Heribertus comes Remis uenit, et uassallos ipsius ecclesie sed et clericos de electione rectoris ad suum consilium intendere fecit. Hugo filius Rotberti pactum securitatis accipit [222 1Kb] a Nortmannis, terra filiorum Balduini, Rodulfi quoque de Gaugeio atque Hilgaudi [223 1Kb] extra securitatem relicta. Episcopatus Remensis Heriberto [224 1Kb] comiti commissus est sub [225 1Kb] obtentu filii sui Hugonis, admodum paruuli, necdum, ceu ferebatur, quinquennis. Abbo episcopus Romam  petit cum legatis Heriberti comitis. Heinrico cuncti se Lotharienses committunt; et ipse Bernuino, Dadonis [226 1Kb] episcopi nepoti, episcopium uirdunense concedit, qui et expulso Hugone presbitero, cui Rodulfus illud dederat, ibidem ordinatur episcopus  . Annus



DCCCCXXuI

incipiebat, et Rodulfus rex cum Heriberto comite et quibusdam maritimis Francis Nortmannos in pago Atrabatensi quodam saltu coartatos obsidebat, cum repente post aliquot dies noctu eruptione cepta, Nortmanni castra regis aggrediuntur; ibique regi, ne a Nortmannis comprehenderetur, succursum ab Heriberto, succensisque casis [227 1Kb] quibusdam, pugnatum  ad castra. Nortmanni tandem a castrorum peruasione repulsi, recedunt; rex ibi uulneratus et Hilgaudus comes interemptus est; Nortmanni mille et centum dicuntur ibidem occisi. Sicque Rodulfus Laudunum reuertitur, et Nortmanni usque in pagum Porcensem  siluestria [228 1Kb] loca depredantur. Hungari quoque Rheno [229 1Kb] transmeato usque in pagum  uenzinsem [230 1Kb] predis incendiisque deseuiunt. Luna quartadecima sabba o sancto pasche [231 1Kb] , die Kalendarum Aprilium, passa [232 1Kb] defectum et in pallorem conuersa est, quadam luminis relicta particula, uelut [233 1Kb] esset secunda; sicque aurora iam incipiente, in sanguinem tota mutata [234 1Kb] est colorem [235 1Kb] . Corpus sancti Remigii et aliorum quorundam sanctorum pignera Hungarorum metu Remis a suis monasteriis sunt delata; inter que sancte quoque Walburgis [236 1Kb] reliquie, ad quas nonnulla exercebantur [237 1Kb] miracula. Exactio pecunie collaticie, Nortmannis pacto pacis dande, publice fit per Franciam atque Burgundiam. Data igitur pecunia, pax utrimque est [238 1Kb] cum iuramento [239 1Kb] firmata. Hinc exercitus ex Francia Burgundiaque cum Rodulfo rege et  Heriberto comite proficiscitur super Ligerim, et acceptis obsidibus ab urbe Niuernensi, quam frater Willelmi contra regem tutabatur, in Aquitaniam ad persequendum Willelmum, qui a rege forte desciuerat, transeunt insecunturque fugitantem [240 1Kb] , donec rumor infestationis Hungarorum, quod iterum iam Rhenum transissent, exercitum in Franciam repedare cegit.

Hugo, filius Berte, rex Rome super Italiam constituitur, expulso Rodulfo Cisalpine Gallie rege, qui regnum illud peruaserat, et alteri femine uiuente uxore sua se copulauerat; occiso quoque a filiis Berte Burcardo [241 1Kb] Alamannorum principe, ipsius Rodulfi socero, qui Alpes cum ipso transmearat, Italie [242 1Kb] regni gratia recuperandi genero. Hugo presbiter  expulsus uirduno, defungitur. Ebrardus quidam [243 1Kb] Transrhenensis in regnum Lotharii mittitur ab Heinrico, iustitiam faciendi causa, et Lotharienses inter se pace consociat. Rodulfus comes, filius Heiluidis [244 1Kb] , obiit. Non multo post etiam Rotgarius [245 1Kb] uitricus [246 1Kb] eius, comes Laudunensis pagi, decessit. Hugo filius Rotberti filiam Eadwardi [247 1Kb] regis Anglorum, sororem coniugis Karoli, duxit uxorem. Anno



DCCCCXXuII

inter Rodulfum regem et Heribertum comitem pro Laudunensi comitatu, quem Heribertus Odoni filio suo dari petebat, concedente illum rege cuidam filiorum Rotgarii nomine Rotgario [248 1Kb] , simultas exorta est [249 1Kb] . Acies ignee Remis in celo mense Martio  mane quadam die dominica uise; cui signo pestis e uestigio successit, quasi febris et tussis, que mixta quoque [250 1Kb] mortalitate in cunctas Germanie Gallieque  gentes irrepsit. Widricus Mettensis [251 1Kb] antistes defungitur. Heribertus comes legatos suos trans Rhenum dirigit ad Heinricum, quibus reuersis, euocatur ad colloquium Heinrici per eosdem [252 1Kb] , ad quod [253 1Kb] properans, cum Hugone Rotberti filio pace firmata, muneribus Heinricum honorat et honoratur ab illo. Ibi etiam Heinricus episcopium [254 1Kb] Mettensium, contempta electione ipsorum, cuidam, ut ferebatur, Dei seruo dedit, cognomento Bennoni.

Hugo filius Rotberti et Heribertus comes contra Nortmannos pergunt, qui super fluuium Ligerim morabantur. Tempestas maxima pagum Laudunensem concussit et Suessonicum, qua domus euerse arboresque multe fuerunt euulse, homines exanimati per loca diuersa quamplures [255 1Kb] . Willelmus Aquitanorum  princeps obiit. Nortmanni de Ligeri postquam obsessi sunt ebdomatibus quinque ab Heriberto et [256 1Kb] Hugone, datis acceptisque obsidibus et concesso sibi pago Namnetico, pacem pepigere Francis. Synodus sex episcoporum apud Trosleium habita, contradicente rege Rodulfo, per missos Heriberti comitis, et mandante illi ut synodum differret, sibique obuiam ad Compendium [257 1Kb] ueniret. Quod ille agere renuit [258 1Kb] ; synodo uero interfuit. Ubi Herluinus comes ad penitentiam uenit pro uxore, quam duxerat alia uiuente. Post absolutionem synodi Heribertus comes Laudunum ingredi uoluit; preuenit autem eum Rodulfus rex, missis illo militibus ad custodiam loci; ipse denuo [259 1Kb] subsecutus, idem castellum ingressus est. At Heribertus Karolum de custodia  eiecit, secumque in pagum ueromandinsem [260 1Kb] , scilicet ad Sanctum Quintinum deduxit [261 1Kb] . Rodulfus uero in Burgundiam reuertitur, Rotgarii [262 1Kb] filiis cum uxore sua ad custodiam Lauduni relictis; qui egredientes, loca queque deuastant [263 1Kb] circa Codiciacum  , episcopii Remensis castrum. Karolus igitur cum Heriberto colloquium petit Nortmannorum ad [264 1Kb] castellum quod Auga [265 1Kb] uocatur, ibique se filius Rollonis Karolo committit [266 1Kb] , et amiciciam firmat cum Heriberto. Metus interea falsi rumoris Hungarorum et fuge per regnum Lothariense agitantur et Franciam. Anno



DCCCCXXuIII

inchoante, in ipsis solemniis [267 1Kb] ortus [268 1Kb] Christi, Rodulfus de Burgundia cum hostili Burgundionum  manu uenit in Franciam predando, et etiam loca quedam incendendo. Cui Hugo filius Rotberti obuiam properat; uenientesque super Isaram. inter  Rodulfum et Heribertum comitem sequester et medius fuit, et ab Heriberto obsides accepit, donec iterum ad denominatum placitum conuenirent. Quo facto, Rodulfus in Burgundiam reuertitur, non ualens suadere coniugi sue Lauduno discedere. At Heribertus comes Remis cum Karolo uenit, indeque litteras mittit Romam Iohanni pape, significans ei [269 1Kb] de restitutione et honore Karoli, ut ille sibi etiam sub excommunicationis interminatione mandauerat se pro uiribus decertare. Rodulfus rex et Heribertus comes iterum ad placitum iam infra quadragesimam ueniunt. Regina uxor Rodulfi Laudunum relinquit [270 1Kb] , et in Burgundiam redit. Heribertus comes Lauduno potitur, et exinde placitum cum Nortmannis habuit, ipseque [271 1Kb] et Hugo [272 1Kb] amiciciam [273 1Kb]  cum eis pepigerunt. Filius tamen Heriberti Odo, quem Rollo habebat obsidem, non redditur illi, donec se committit Karolo pater cum aliis quibusdam Francie comitibus et episcopis. Tempestates uarie diuersis locis effuse [274 1Kb] . Otgarius Ambianensium presul, uir sanctus et plenus dierum, obiit; cuius uita usque ad annos centum et amplius protelata [275 1Kb] refertur. Heribertus comes quandam munitionem filiorum Rotgarii [276 1Kb] , quam dicunt Moritaniam [277 1Kb]  , super Scaldum fluuium [278 1Kb] ui cepit et diruit. Interea missus Heriberti comitis Roma reuertitur, nuntians Iohannem papam a Widone, fratre Hugonis [279 1Kb] regis, propter simultatem quandam inter illos exortam retrusum [280 1Kb] in carcerem.

Odalricus [281 1Kb] Aquensis  quidam episcopus [* 1Kb]  in ecclesia Remensi [282 1Kb] recipitur ab Heriberto comite ad celebrandum episcopale dumtaxat ministerium uice Hugonis, ipsius comitis filii adhuc paruuli, concediturque ipsi Odalrico abbatia tantum sancti Timothei cum prebenda canonica. Heinricus, Germanie [283 1Kb] princeps, cum multitudine Germanorum Rhenum transiit, et supra Mosam ueniens, obsidet quoddam castrum Bosonis comitis nomine Durofostum  , pro eo quod Boso ad legem uenire nolebat de quibusdam abbatiis et terra [284 1Kb] episcopatuum [285 1Kb] , quam potestatis auctoritate ceperat, et pertinaciter Heinrici precepta spernens detinebat; mittensque ad Bosonem, pacem spondet, si ad se  ueniat. Qui acceptis obsidibus pacto securitatis ab Heinrico, uenit ad eum, eique fidelitatem et pacem regno iuramento promittit, terram quam ui ceperat  reddit, data sibi alia recompensationis [286 1Kb] gratia; pacaturque tam ipse quam Ragenarius cum Gisleberto et ceteris Lothariensibus. Hugo et Heribertus ad Heinricum [287 1Kb] colloquii causa proficiscuntur, indeque reuertentes, obuiam pergunt regi Rodulfo. Rursusque Heribertus se illi committit, iterum redacto sub custodia Karolo; deinde cum Rodulfo proficiscitur in Burgundiam obuiam Hugoni Italie regi. uindemie pene peraguntur infra mensem Augustum. Hugo rex habens colloquium cum Rodulfo, dedit Heriberto comiti prouintiam uiennensem [288 1Kb] uice filii sui Odonis. Benno Mettensis [289 1Kb] episcopus, insidiis appetitus, euiratus luminibusque priuatus est. Rodulfus rex Remis ueniens, pacem fecit cum Karolo [* 1Kb] , reddens illi [290 1Kb] Atiniacum, muneribusque  honorans illum. Anno



DCCCCXXIX

Heribertus et Hugo comites contra Bosonem, Rodulfi regis fratrem, proficiscuntur, propter quosdam Rothildis alodes nuper defuncte, quos a Bosone peruasos repetebat Hugo, gener ipsius Rothildis. At Heribertus comes uictoriacum  , Bosonis castellum, cepit, et posthac [291 1Kb] inducias dant Bosoni usque ad finem Maii mensis. Boso ad Heinricum profectus, pacem publice [292 1Kb] iurare compellitur. Deroldus medicus episcopatum Ambianensem [293 1Kb] adipiscitur, Albero Mettensem; Bennoni quadam abbatia concessa sustentationis tenore [294 1Kb] . Heribertus et Hugo Monasteriolum  , castellum Erluini [295 1Kb] , filii  Hilgaudi comitis, obsident, tandemque acceptis obsidibus reuertuntur. Iohannes papa, dum a quadam potenti femina cognomine Marocia principatu priuatus sub custodia detineretur, ut quidam ui, ut plures astruunt, actus angore, defungitur. Karolus quoque rex [296 1Kb] apud Perronam [297 1Kb] obiit. Simultas inter Hugonem et Heribertum comites exoritur, recepto Herluino ab Hugone cum terra sua, et Hilduino [* 1Kb] , qui erat Hugonis, ab Heriberto. uie Alpium a Sarracenis obsesse, a quibus multi Romam proficisci uolentes, impediti reuertuntur. Anno



DCCCCXXX

Rodulfus rex Nortmanos de Ligeri, qui Aquitaniam depredationibus [298 1Kb] infestabant, in pago Lemouicino  [299 1Kb] [* 1Kb] uno prelio pene deleuit, et Aquitanos sibi subditos fecit. Heribertus Arnoldum [300 1Kb] , qui  erat Hugonis, recepit. Diuersi motus agitantur bellorum per Franciam inter Hugonem et Heribertum. Rodulfus rex in Franciam ueniens, pacem inter eos atque [301 1Kb] Bosonem multo labore per diuersa placita componit; et Heribertus uictoriacum [302 1Kb] Bosoni reddit. Adelelmo Laudunensium presule defuncto, Gozpertus [303 1Kb] nepos eius episcopium [304 1Kb] adipiscitur. Heribertus Ansellum Bosonis uasallum, qui uictoriacum [305 1Kb] tenebat, cum ipso castello recipit, et Codiciacum illi cum alia terra concedit. Rodulfo rege in Burgundiam regresso, Lotharienses in Franciam cum Gisleberto obuiam Hugoni [306 1Kb] ueniunt, et oppidum quoddam nomine Duagium  , quod Arnoldus tenebat, adactum obsidione capiunt. Interea homines Bosonis uictoriacum proditione recipiunt,  et Mosomum fraude peruadunt. Boso, relictis quibusdam fidelibus suis ad custodiam Mosomi, proficiscitur ad obsidionem castri prememorati. At Heribertus, a quibusdam Mosomensibus [307 1Kb] euocatus, superuenit insperatus, transmissaque Mosa uadis inopinatis, et intrans oppidum, porta latenter a castellanis [H. R., ciuibus] aperta, uassallos Bosonis, qui ibi [308 1Kb] relicti ad munimen loci fuerant, omnes capit. Remis [* 1Kb] infra et circa ecclesiam sancte Marie lumen magnum ab aquilonari et orientali parte paulo ante initium diei apparuit. Anno



DCCCCXXXI

 Rodulfus rex [309 1Kb] uiennam profectus, Karlo [310 1Kb] Constantino, Lucdowici [311 1Kb] Orbi [312 1Kb] filio, qui eam tenebat, subiectionem pollicitante, reuertitur, et Turonum ad sanctum Martinum orationis gratia proficiscitur. Lotharienses interea Duuagium [313 1Kb] capiunt, et Hugo illud Rotgario filio Rotgarii concedit. Heribertus uero castrum sancti Quintini Arnoldo pro eo reddit [314 1Kb] Greci Sarracenos [315 1Kb] per mare insequentes usque [316 1Kb] in Fraxinidum saltum, ubi erat refugium ipsorum, et unde egredientes Italiam sedulis predabantur incursibus, Alpibus eciam occupatis, celeri Deo propitio internetione [317 1Kb] proterunt, quietam [318 1Kb] reddentes Alpibus Italiam. Die purificationis beate Dei genitricis Marie [319 1Kb] , Remis in ecclesia ipsius  quidam canonicorum famulus, custos ecclesie sancti Dyonisii et sancti Tedulfi, subito perculsus, contractus  obriguit neruis [320 1Kb] tam manuum quam basium, ruentique sibi pauimenti os uisum est adhesisse lapidi; quo paulo post resoluto, tam manibus quam cruribus rigore constrictis, defertur immobilis [321 1Kb] ; atque post quinta die dominica [322 1Kb] manus ei resoluuntur ad missam, et crura similiter ad missam quintadecima. Cui res similis die circumcisionis Domini ante quinque annos in eadem acciderat ecclesia, et resolutus ibidem post triginta dies [323 1Kb] in ipsa purificationis fuerat sollemnitate.

Rotbertus, archiepiscopus [324 1Kb] Turonensis ecclesie, Roma remeans, sub Alpibus noctu infra tentoria cum comitantibus secum interimitur a latronibus. Gislebertus, filius Manasse, a rege Rodulfo desciscit [325 1Kb] propter Aualonum [326 1Kb]  castrum, quod  ab eo Emma regina abstulerat, simulque recedit Ricardus [327 1Kb] , filius Warnarii [328 1Kb] ob eandem rationem. Item inter Gislebertum Lothariensem et Bosonem simultas exoritur, pacato Bosone cum Heriberto; castrumque Bosonis Durofostum a Gisleberto capitur, itemque sub ipsis diebus Moritania [329 1Kb] , munitio filiorum Rotgarii, ab Arnulfo, filio Balduini. Et Heribertus amiciciam Gisleberti Lothariensis accipit. Boso, relicto Heinrico, ad Rodulfum regem uadit; indeque rediens, Catalonicum [330 1Kb] castrum ui cepit, exussit atque subuertit, ob inimicicias Bouonis episcopi, cuius homines quosdam Bosonis membris [331 1Kb] truncauerant.

Rodulfus rex in Franciam reuertitur, et Heriberto comite ab illo deficiente, rex, iuncto sibi Hugone,  quoddam castrum [332 1Kb] Heriberti, Domincum [333 1Kb]  nomine, capit ac diruit; deinde Atrabatem obsidet. Heribertus comes, adiunctis sibi per [334 1Kb] Gislebertum ducem Lothariensibus, contra regem uadit; pactisque induciis usque Kalendas Octobris, utrimque disceditur. Interim quidam fidelium Heriberti, Remensi [335 1Kb] ex urbe profecti, quoddam Hugonis castrum super uidulam situm [336 1Kb] , nomine Brainam  , et [337 1Kb] quod ipse Hugo ab episcopo Rotomagensi tulerat, capiunt atque subuertunt. Rodulfus rex litteras Remis mittit ad clerum et populum pro agenda electione presulis; ad que illi respondent, se id agere non posse, saluo suo electo, et electione manente quam fecerant. Heribertus comes ad Heinricum proficiscitur, eique sese committit; et [338 1Kb] exercitus regis  atque Hugonis Laudunensem et Remensem pagum depredantur. Rodulfus rex pergens ad Atiniacum  [339 1Kb] , Hugonem ad Heinricum mittit; a quo Heinzricus acceptis obsidibus [340 1Kb] , et pacta securitate, trans Rhenum recedit. Interea Brittones, qui remanserant Nortmannis in Cornu, [341 1Kb] Gallie subditi, consurgentes aduersus eos qui se obtinuerant, in ipsis sollemniis [342 1Kb] sancti Michahelis omnes interemisse dicuntur qui inter eos morabantur Nortmannos, ceso primum duce illorum nomine Felecan [343 1Kb] .

Rodulfus rex cum Hugone et Bosone ceterisque suis Remorum obsident [344 1Kb] urbem; quam tertia tandem ebdomada post obsidionem ingressus [345 1Kb] , aperientibus sibi eis qui erant in ciuitate [* 1Kb] , ordinari facit ibi presulem Artoldum [346 1Kb] monachum ex cenobio  sancti Remigii, qui iam pridem, ipso tamen anno, reliquerat Heribertum et transierat ad Hugonem. Bouonem quoque Catalaunensem episcopum, qui a se desciuerat cum Heriberto, rex capiens, tradidit [347 1Kb] custodiendum Hugoni, et episcopatum ipsius [348 1Kb] Miloni clerico tribuit [349 1Kb] ; sicque pergens Laudunum, obsidet inibi Heribertum, qui ibidem sese concluserat cum suis. Nec diu persistens, locum petit egrediendi; datoque sibi spatio, recedit, dimissa uxore sua in arce, quam infra Laudunum ipse construxerat. Ad quam postea capiendam maioris laboris et more [350 1Kb] opus regi fuit; qua uix tandem potitus [351 1Kb] , in Burgundiam reuertitur, Aquitanis discordantibus obuiam proficiscens. Incon Nortmannus, qui morabatur in Ligeri, cum suis Brittanniam peruadit, uictisque  [et peruasis [352 1Kb] ] et cesis [uel eiectis [353 1Kb] ] Brittonibus, regione potitur. Anno



DCCCCXXXII

rex Rodulfus in Burgundiam reuersus, quedam castella Gisleberti et Richardi, qui a se desciuerant [354 1Kb] , receptat. Airardus Nouiomensis [355 1Kb] episcopus defungitur, et quidam clericus eius urbis, qui fieri cupiebat episcopus, Adelelmum comitem noctu in ciuitate [356 1Kb] , latenter muro conscenso, recipit; a quo mane loci milites urbe propulsi, collecta secum nonnulla suburbanorum manu, ciuitatem aggrediuntur, annitentibusque qui infra muros remanserant ciuibus, quidam exusta porta, quidam per ecclesie fenestram ingrediuntur. Adelelmus in ecclesiam confugiens,  secus altare cum quibusdam qui secum introierant interemptus est, et ciues urbem recipiunt. Heribertus comes, Hammo [357 1Kb]  castro recepto,  Ebrardum [358 1Kb] fratrem Erluini [359 1Kb] , qui illud tenenat, capit. Rodulfus rex cum Hugone locutus, Bouonem episcopum in gratiam recipit, eique suum, Catalaunense scilicet, episcopium reddit. Waltbertus [360 1Kb] , Corbeiensis abbas, Nouiomensibus ordinatur episcopus. Rodulfus rex, Gisleberto recepto, a Burgundia reuertitur in Franciam, ibique abbatia [361 1Kb] sancti Medardi, quam Heribertus tenebat, potitus, regreditur in Burgundiam.

Hugo Ambianensem cum quibusdam episcopis Francie obsidens ciuitatem, quam tenebant fideles Heriberti, crebroque quatiens bello, sumptis tandem relinquit [362 1Kb] obsidibus, et obsidione castrum circumdat sancti Quintini. Milo, qui Catalaunense depredabatur episcopium, excommunicatur ab Artoldo [363 1Kb]  archiepiscopo ceterisque Remensis dioceseos episcopis. Hugo castellum sancti Quintini postquam duobus mensibus obsederat, oppidanorum tandem deditione capit. In crastinum postquam illud ingressus est, unus [364 1Kb] contractus in ecclesia ipsa erigitur. Ragemundus et Ermingaudus [365 1Kb] , principes [366 1Kb] Gothie, regi se Rodulfo committunt; Lupus quoque Acinarius [367 1Kb] uasco, qui equum ferebatur habere annorum plus quam centum, adhuc tamen ualidissimum. Gislebertus cum Lothariensibus, inuitante se Hugone, Perronam [368 1Kb] obsidet; ubi congressione frequenti plures occiduntur Lotharienses; reliqui munitionem capere non ualentes recedunt, locuto prius Gisleberto duce cum Rodulfo [369 1Kb] rege, mediante Hugone. Rodulfus rex cum Hugone Hammum [370 1Kb] castellum  Heriberti obsidet, acceptisque obsidibus ita relinquit. Gozperto [371 1Kb] Laudunensium presule defuncto, Ingramnus [372 1Kb] decanus monasterii sancti Medardi, episcopus Lauduni ordinatur. Boso frater regis [373 1Kb] , et Bernuinus episcopus uirdunensis, incendiis inter se depredationibusque bachantur [374 1Kb] . Heribertus trans Rhenum ad Heinricum proficiscitur. Anno



DCCCCXXXIII

missi Remensis ecclesie, Giso et Amalricus [375 1Kb] , Roma redeuntes, palleum [376 1Kb] Artoldo presuli deferunt, nuntiantque, Iohannem papam, filium Marie, que et Marocia [377 1Kb] dicitur, sub custodia detineri a fratre suo nomine Albrico, qui matrem quoque suam Marociam clausam seruabat, et Romam contra Hugonem  regem tenebat. Hungari se in tres partes diuidunt; quorum pars una Italiam petit, alia terram [378 1Kb] Heinrici trans Rhenum inuadit. Contra quos profectus  Heinricus cum Baioariis et Saxonibus ceterisque quibusdam sibi subiectis gentibus [379 1Kb] , omnes usque ad internetionem [380 1Kb] sternit; quorum triginta sex milia [381 1Kb] cesa referuntur, preter eos quos absorbuit fluuius et qui uiui capti sunt. Ricarius [382 1Kb] , episcopus Tungrensis, quoddam castellum Bernardi comitis, quod ipse Bernardus apud Harceias [383 1Kb]  in pago Porcinse construxerat, euertit, eo quod in [384 1Kb] sue ecclesie terra situm esset. uienna Rodulfo regi, tradentibus eam his qui eam tenebant, deditur. Willelmus, princeps Nortmannorum, eidem regi se committit; qui etiam rex dat terram Brittonum in ora maritima sitam. Rodulfus rex munitionem Heriberti, que dicitur Castellum-Theoderici [385 1Kb] obsidet ebdomadas sex. Postea Walo [386 1Kb] qui custodiebat illud,  regine Emme se committit, eiusdemque fidei uel prouisioni castrum dimittitur. Waldricus episcopus Autisioderensis [387 1Kb] , obiit, et Wido, eiusdem [388 1Kb] loci archidiaconus, episcopium adipiscitur. Synodus inter obsidendum predictum presidium celebratur, congregatis nonnullis Francie uel Burgundie presulibus, cui presederunt domnus Artoldus antistes Remorum, et domnus Teutolus [389 1Kb] Turonensis episcopus. Tunc quoque domnus Artoldus Hildegarium ordinat [390 1Kb] episcopum urbis Beluacensis.

Odo filius Heriberti Hammum presidium tenens, pagum Suessonicum atque Nouiomensem predis incendiisque proterit. Heribertus, pater eius, ad sanctum Quintinum clam ueniens, tertia die postquam uenit, castrum pugnando cepit, oppidanis non repugnantibus,  solis tantum custodibus Hugonis obnitentibus; quos capiens Heribertus, accepto [391 1Kb] ab eis sacramento, dimisit ibi, relictis etiam ex suis ad oppidi tutelam complicibus. Quod audiens Hugo, mox adueniens castrum recipit, et quendam nobilem clericum nomine Treduinum [392 1Kb] ac Heriberto ibi [393 1Kb] dimissum apprehendens, suspendit [394 1Kb] cum quibusdam aliis; nonnullis uero aliis membra diuersa dedit. Indeque proficiscens cum domno Artoldo episcopo, munitionem nomine Raugam  , tradentibus eam Heriberti custodibus, sine difficultate capit. Hugo rex Italie Romam obsidet. Et Sarraceni meatus Alpium occupant, et [395 1Kb] uicina queque loca depredantur. Artoldus archiepiscopus Fulbertum urbi  Camaracensi presulem ordinat. Heribertus Castrum Theoderici [396 1Kb] super Maternam fluuium positum, tradentibus illud sibi quibusdam quos ibi ad custodiam  Walo reliquerat, recipit, dispositisque recedit custodibus. Quod audiens Hugo, idem castrum quantotius [397 1Kb] obsidere procurat. Anno



DCCCCXXXIu

obsidentibus [398 1Kb] prenotatam munitionem rege Rodulfo et Hugone comite, quarto tandem mense, ascendente noctu muros, custodibus dormientibus, Walone cum suis, pars oppidi capitur, arx tamer tutior ab Heriberti fidelibus retinetur. At regiis [399 1Kb] militibus insistentibus, non multo post obsides dedunt, et ab obsidione disceditur. Remis in ecclesia beate Dei [400 1Kb] genitricis Marie solemnitate annuntiationis [401 1Kb] Domini, dum sacra [402 1Kb] missarum ab Artoldo presule inibi celebrarentur, quidam iuuenis, contractis poplitum neruis, repere solitus, repente resolutis  extendentibusque se genuum crurumque compagibus, assurgit, retemptatoque gressu iam diu oblita repetit [403 1Kb] uestigia. Item in ecclesia sancti Hilari ante portam Martis cecus quidam nomine Paulus illuminatur, ammonitus prius in somnis, ut ad ipsum locum ueniret [404 1Kb] , ibique lumen recipere deberet.

Rex iterum cum Hugone, neglectis ab Heriberto quos sui dederant [405 1Kb] obsidibus, omissam repetit ob sidionem [406 1Kb] . Heinricus Gislebertum et Ebrardum [407 1Kb] cum episcopis regni Lothariensis ad Rodulfum regem pro Heriberto dirigit; redditoque regi Castello-Theoderici, Hammus atque Perrona [408 1Kb] Heriberto conceduntur usque Kalendas Octobris. Arnulfus de Flandris filiam Heriberti, olim sibi iuramentis alterutro  datis depactam, sumit uxorem. Heribertus per ueromandinsem [409 1Kb] pagum messes eorum qui se reliquerant uel quibus Hugo ipsam terram dederat colligens, Perronam [410 1Kb] deduci facit. Ignee Remis in celo acies uise sunt [411 1Kb] discurrere, et quasi serpens igneus, et quedam iacula ferri pridie Idus Octobris mane ante lucis exortum. Mox subsecuta est pestis, diuersis afficiens humana corpora morbis. Diaconus quidam uirdunensis [412 1Kb] nomine Adelmarus langore depressus, spiritum uisus est amisisse; sed antequam feretro imponeretur, reuersus, ita surrexit ualidus ut sibi nichil uideretur egritudinis fuisse perpessus [413 1Kb] . Qui se diuersa suppliciorum uel refrigerii loca uidisse testatur, seque ipsum loco [414 1Kb] penali deputatum,  Dei uero genitricis precibus, beato quoque Martino intercedente, ad agendam penitentiam presenti uite redditum  . Gislebertus cum Lothariensibus  in Franciam Heriberti [415 1Kb] uenit auxilio [416 1Kb] , uelut oppidum sancti Quintini obsessurus. Sed antequam ad illud perueniret, missi Hugonis ei uenientes obuiam, pacem inter Hugonem et Heribertum, dato utrimque iureiurando, usque ad Maium mensem pepigerunt; et Lotharienses regrediuntur ad [417 1Kb] sua. Religio regule monachorum in quibusdam monasteriis per regnum Lothariense reparatur. Et Emma regina defungitur. Anno



DCCCCXXXu

Rodulfus rex quoddam castrum Gosfridi [418 1Kb] uocabulo uiriliacum, quod contra eum quidam Aquitanorum tenebant, obsidens cepit, et Gosfrido reddidit; indeque in Franciam remeauit, et Gosfridum trans Rhenum ad Heinricum direxit. Hoc rege Lauduni  degente, tumultus ipso die sancto pasche inter regios et episcopi milites exoritur; ubi nonnulli non modo laici, sed etiam clerici quidam uulnerati uel interempti sunt. Unde rex placitum Suessionis cum regni primatibus habuit; deinde locutus cum missis Heinrici, ad eius properat colloquium, ubi etiam Rodulfus rex Iurensis interfuit; pactaque inter ipsos amicicia, etiam Heribertum cum Hugone pacarunt, redditis quibusdam suis eidem Heriberto possessionibus. Sed et Heinricus, Bosone recepto, terram quam prius habuerat ei ex magna parte restituit. Hungari per Burgundiam diffunduntur predisque incendiis ac cedibus, non tamen diu, debachati, comperto Rodulfi regis aduentu, in Italiam transmeant  . Artoldus archiepiscopus Wifredum [419 1Kb]  quendam monachum Tarwanensi [420 1Kb] ordinat ecclesie presulem.

Rodulfus rex Diuionum castrum, quem Boso comes ceperat eiusque complices retinebant, obsidet. Lotharienses cum quibusdam comitibus ex [421 1Kb] Saxonia, Heriberti scilicet amicis, quasi ad colloquium Hugonis cum multo exercitu conueniunt [422 1Kb] . Sed quia Hugo castellum sancti Quintini Heriberto renuit reddere, ipsam munitionem obsident, belloque pressam tutantium tandem redditione recipiunt atque subuertunt; parantesque Laudunum [423 1Kb] obsidere, mandato [424 1Kb] Rodulfi regis in propria reuertuntur. Interea Boso  frater regis [425 1Kb] Rodulfi in expeditione obsidionis castri [426 1Kb] sancti Quintini moritur; et delatus ad sanctum Remigium sepelitur. Rodulfus rex graui per totum autumnum decubat egritudine. Nortmanni qui pagum Biturigensem [427 1Kb] depredabantur, a Biturigensibus et Turonensibus bello aggressi perimuntur. Synodus septem episcoporum apud sanctam Macram  , domno Artoldo archiepiscopo [428 1Kb] presidente, celebratur, in qua predones et ecclesiasticarum rerum peruasores ad correctionem [429 1Kb] uenire uocantur. Anno



DCCCCXXXuI

Ingramnus [430 1Kb] Laudunensis ecclesie [431 1Kb] episcopus obiit. Sub isdem [432 1Kb] fere diebus rex Rodulfus defungitur, sepeliturque Senonis apud [433 1Kb] sanctam Columbam,  cuius ecclesia factione quorundam paulo ante fuerat incensa. Brittones a transmarinis regionibus Alstani regis presidio reuertentes [434 1Kb] , terram suam repetunt. Hugo comes trans mare mittit pro accersiendo ad apicem regni suscipiendum Ludowico [435 1Kb] Karoli filio, quem rex Alstanus, auunculus ipsius accepto prius iureiurando a Francorum legatis, in Franciam cum quibusdam episcopis et aliis fidelibus suis dirigit. Cui Hugo et ceteri Francorum proceret obuiam profecti, mox nauim egresso [436 1Kb] in ipsis littoreis harenis apud Bononiam sese committunt, ut erat utrimque depactum. Indeque ab ipsis Laudunum deductus, ac regali benedictione ditatus, unguitur [437 1Kb] atque coronatur a domno Artoldo archiepiscopo, presentibus regni principibus, cum episcopis  uiginti et amplius. Episcopatus Laudunensis datur Rodulfo, eiusdem loci presbitero, a ciuibus concorditer electo, quique a domno Artoldo consecratur [438 1Kb] episcopus [* 1Kb] .

Rex et Hugo in Burgundiam pergunt, et urbem Lingonum [439 1Kb] , quam Hugo [440 1Kb] frater regis Rodulfo ceperat, obsident; fugientibusque his qui eam custodire uidebantur, sine bello recipiunt. Acceptisque obsidibus ab episcopis Burgundie uel primatibus. Parisius ueniunt. Heinrico rege sub isdem [441 1Kb] diebus  obeunte, contentio de regno inter filios ipsius agitatur; rerum tandem summa natu maiori nomine Othoni [442 1Kb] obuenit. Luna quartadecima sanguineo colore obducta 2 Nonas Septembris noctem [443 1Kb] minime uidebatur illustrare. Iohanne papa fratre Alberici [444 1Kb] patricii [445 1Kb] defuncto, Leo quidam Dei seruus Rome papa constituitur. Hugo rex Italie [446 1Kb] Romam nisus capere, afflicto exercitu [447 1Kb] suo fame et equorum interitu, pacta tandem pace cum Albrico, dans ei filiam suam coniugem, ab obsidione desistit, repertisque quibusdam [fratris sui [448 1Kb] ] Bosonis contra se, ut fertur, insidiis, eundem fratrem suum dolo capit atque in custodia mittit. Sarraceni in Alamanniam predatum pergunt, et reuertentes multos Romam petentes interimunt. Hugo [449 1Kb] filius  Rotberti cum Hugone filio Richardi, dispertita inter se Burgundia, pacem facit. Adelelmus Siluanectensium presul obiit. Anno



DCCCCXXXuII

Siluanectensium presul ordinatur Bernuinus ex cenobio sancti Crispini. Waltberto [450 1Kb] quoque Nouiomagensium presule defuncto  , succedit Transmarus [451 1Kb] , monasterii sancti uedasti prepositus. Ludouicus rex ab Hugonis principis se procuratione separans, matrem suam Lauduni recipit. Hugo cum Heriberto paccatur [452 1Kb] . Heribertus castellum quod dicitur Theoderici, Walone sibi aperiente, recipiens, ipsum Walonem, cum iam suus esset effectus, in uincula coniicit. Celi pars ardere uisa, et Hungarorum persecutio ab eadem parte per Franciam insecuta est;  qua uille et agri depopulati, domus basiliceque conflagrate, captiuorum abducta multitudo. Nonnullas tamen ecclesias, ignibus applicitis, non ualuere succendere; ecclesiam sancte Macre [453 1Kb] duabus etiam segetum metis, que parietibus pene ipsius adherebant, exustis, accendere nequiuerunt. In [* 2Kb] ecclesia [454 1Kb] sancti [455 1Kb] Basoli cum quidam Hungarorum ascendere super altare nitens are manum applicuisset, ipsa manus eius altaris adhesit lapidi [456 1Kb] , nec omnino quiuit auelli, donec ceteris Hungaris are saxum circa ipsam manum incidentibus, partem lapidis, qui manui eius inheserat, in admirationem omnium proferre [457 1Kb] coactus est ethnicus.

 Quidam presbiter de Bouonis curte---sic enim uilla uocatur eius ecclesie---nomine Adalgarius, captus est ab eis, et abductus usque in pagum Biturigensem [458 1Kb] . Qui cum esset in uinculis et compedibus ferreis, noctu uisio cuidam concaptiue [459 1Kb] apparuit; iussumque est ei [460 1Kb] ut diceret eidem presbitero, quatinus fugam caperet, ut se resolutum uideret; pariterque cum uisione catena ipsius reserata est. At ille mortem metuens, quam barbarus ei sepe minabatur [461 1Kb] , si eum de fuga forte reprehendisset, catena sibi pedes reuinciens, et seram que exsilierat [462 1Kb] a compede requirens, iterum munire sibi sera studuit uincula, non ausus euadere fuga. Nocte altera iterum uisio prememorate facta est [463 1Kb]  captiue, que presbiterum [464 1Kb] ad ineundam fugam roboraret [465 1Kb] , iterumque uincula ipsius resolata sunt. Animatus ad id tunc tandem presbiter fugam petiit, et in palude quadam diebus aliquibus latens, ubi preterisse barbaros comperit, patriam tum demum repetiit. Is nobis retulit, quod uiderit in hac captiuitate quendam Orbacensis cenobii monachum nomine Hucbaldum  , quem frequenter ethnici trucidare uoluerunt, nec carnem eius incidere potuerunt; deum ergo eum esse dicebant [466 1Kb] . Quidam, ut hic presbiter refert, nudum eum uidit in medio positum, et sagittis undique appetitum, nec summo tenus saltem cute precisa uulneratum. Resiliebant enim ab eius corpore, ut ab adamante, relise sagitte, nec signum ictus ullum [467 1Kb] eius apparebat in  cute. Sed et gladio cum omni conatu eum nudum se uidisse percuti dicit, ac nichilominus caro ipsius intemerata permansit.

 Brittones ad sua loca post diutinam regressi peregrinationem, cum Nortmannis, qui terram ipsorum contiguam sibi peruaserant, frequentibus dimicant preliis, superiores pluribus existentes, et loca peruasa recipientes. Rodulfus, Iurensis ac Cisalpine Gallie rex, obiit; cui filius paruus Chonradus [468 1Kb] in regno succedit. Abbo Suessorum presul defungitur; et Wido filius Fulconis [469 1Kb] Andegauensis, sancti Martini Turonensis canonicus, eius episcopatu potitur. Anno



DCCCCXXXuIII

rex Ludowicus quoddam castrum nomine Montiniacum  , quod quidam Serlus latrocinia exercens tenebat, ui cepit; ipsum uero [470 1Kb] Serlum per deprecationem domni Artoldi archiepiscopi uita donauit,  et oppidum euertit. Heribertum per deprecationem Hugonis ad pacem recepit. Tusciacum  super Mosam, cum uillis aliis ad ipsam pertinentibus, quas pater ipsius matri eius dotis iure dederat, quasque Rotgarius [471 1Kb] comes tenebat, ipso reddente recepit, dum eas hostili manu repetiit. Inde reuertens Corbenacum  castellum, quod pater eius sancto Remigio tradiderat quodque peruaserat Heribertus, rex sibi [472 1Kb] a monachis commissum [473 1Kb] per uim recepit, et homines Heriberti, qui erant in eo, comprehensos, rogante domno Artoldo archiepiscopo, abire permisit. Hugo princeps, filius Rotberti, sororem Othonis regis Transrhenensis, filiam Heinrici [474 1Kb] , ducit uxorem. Ludowicus rex maritima loca petens, castrum quoddam portumque [475 1Kb] supra mare, quem [476 1Kb]  dicunt Guisum  , restaurare nisus est. Dumque cum Arnulfo moratur, homines Heriberti quoddam castrum Remensis ecclesie, quod uocant Causostem  , super Maternam fluuium, ab Artoldo presule constructum, prodente Wiperto [477 1Kb] quodam capiunt, et Regibertum [478 1Kb] [* 1Kb] , qui eidem castro preerat, secum abducunt [479 1Kb] , uillasque circumpositas crebris depredantur infestationibus.

Interea rex Ludowicus [480 1Kb] euocatus ab Artoldo archiepiscopo [481 1Kb] regreditur, ingressusque Laudunum, arcem nouam nuper [482 1Kb] inibi ab Heriberto [483 1Kb] edificatam obsidet; multisque machinis suffosso [484 1Kb] euersoque muro, cum magno tandem capit labore. Inde  ad colloquium proficiscitur Hugonis, fratris quondam Rodulfi regis, Odone filio Heriberti, qui se illi nuperrime [485 1Kb] commiserat, ad Lauduni tutelam relicto.  Premissus uero Hugo ad regem uenit [486 1Kb] , et amicitiam ei sacramento promittit. Gislebertus cum Lothariensibus Hugoni et Heriberto uenit in ad utorium contra regem Ludowicum, castrumque Petrepontem  ui capiunt. Arnulfus comes et Heribertus inter regem Ludowicum et Hugonem dilationem accipiunt, pacem sacramento paciscentes usque ad finem Ianuarii mensis [487 1Kb] . Nec mora Ludowicus [488 1Kb] rex consilio [489 1Kb] Odoini [490 1Kb] et Gerardi, qui dimiserant Rodulfum episcopum Laudunensem et transierant ad Hugonem, res uel thesauros Lauduni repertos diripit atque dispertit. Anno



DCCCCXXXIX

Ludowicus [491 1Kb] rex Hugoni filio Richardi proficiscitur obuiam; cum quo de Burgundia reuertens, pergit  contra Hugonem filium Rotberti, et Willelmum [492 1Kb] Nortmannorum principem. Qui quoniam uittas nuper Arnulfi comitis quasdam predis incendiisque [493 1Kb] uastauerat, excommunicatur ab episcopis qui erant cum rege, simul cum Heriberto [494 1Kb] , qui oppida quedam uillasque sancti Remigii peruasas pertinaciter detinebat. Hugo datis obsidibus pacem paciscitur usque Kalendas Iunii. Lotharienses Othonem regem suum [495 1Kb] deserunt, et ad Ludowicum regem ueniunt, qui eos recipere distulit ob amicitiam, que inter eos, legatis ipsius Othonis et Arnulfo comite mediante, depacta erat. Castellum Erluini [496 1Kb] maritimum, quod uocatur Monasteriolum, comes Arnulfus, tradente quodam proditore, cepit, et uxorem ipsius Erluini [497 1Kb] trans mare cum filiis ad Alstanum [498 1Kb]  regem mittit. Nec longum collecta Nortmannorum non modica manu, Erluinus castrum pugnando recepit; et ex militibus Arnulfi, quos intus inuenit, nonnullos interemit, quosdam uero propter uxorem recipiendam reseruauit. Lotharienses iterum ueniunt ad regem Ludowicum; et proceres ipsius regni, Gislebertus scilicet dux, et Otho, Isaac atque Theodericus [499 1Kb] comites, eidem [500 1Kb] se regi committunt; episcopi uero [500 1Kb] , quoniam rex Otho [500 1Kb] eorum secum detinebat obsidatum, Ludowico regi se committere differunt. Otho rex, Rheno transmisso, regnum Lothariense perlustrat, et incendiis predisque plura loca deuastat.

Anglorum classis ab Alstano, rege suo, in auxilium Ludowici regis transmissa, mare [501 1Kb] transito,  loca queque Morinorum mari depredatur contigua; nulloque negotio propter quod uenerant peracto, remenso [502 1Kb] mari, propria repetunt loca. Otho rex  colloquium habuit cum Hugone et Heriberto, Arnulfo et Willelmo Nortmannorum principe; et acceptis ab eis pacti sacramentis, trans Rhenum regreditur.

Rex interea Ludowicus uirdunensem [503 1Kb] pagum petit, ubi quidam regni Lothariensis episcopi sui efficiuntur. Indeque in pagum proficiscitur Elisatium, locutusque cum Hugone Cisalpino, et quibusdam ad se uenientibus receptis Lothariensibus, nonnullis quoque Othonis regis fidelibus trans Rhenum fugatis, Laudunum reuertitur, et Rodulfum, Laudunensem [504 1Kb] episcopum, proditione insimulatum castro eiicit; sed et homines ipsius rebus episcopii priuat, et easdem res suis hominibus confert. Gislebertus dux Lothariensium, trans Rhenum profectus  predatum, Saxonibus se dum reuertitur insequentibus, in Rhenum fertur desiluisse [505 1Kb] cum equo; ibique ui enecatus undarum, postea repperiri non potuit, ut fertur. Quidam tamen ferunt, quod a piscatoribus sit repertus et humatus, atque propter spoliorum ipsius ornamenta celatus.

Ludowicus rex in regnum Lothariense regressus, relictam Gisleberti Gerbergam duxit [506 1Kb] uxorem, Othonis scilicet regis sororem  . Collecta diuersorum hominum, que Romam petebat, a Sarracenis [507 1Kb] peruasa et interempta est. Brittones cum Nortmannis confligentes, uictoria potiuntur, et quoddam Nortmannorum castellum cepisse feruntur. Quidam homines Arnulfi terram Erluini depredantes, ab eodem Erluino perempti sunt. Otho rex in [508 1Kb] regnum  Lothariense regrediens, pene cunctos ad se redire cogit [509 1Kb] Lotharienses. Hugo Albus ad eius proficiscitur cum Heriberto colloquium, et reuertentes, loca quedam fidelium Remensis ecclesie depredantur, incenduntque nonnulla [510 1Kb] . Anno [511 1Kb]



DCCCCXL

rex Ludowicus [512 1Kb] abiit obuiam Willelmo principi Nortmannorum; qui uenit ad eum in pago Ambianensi, et se illi commisit. At ille dedit ei terram, quam pater eius Karolus Notmannis concesserat, indeque perrexit contra Hugonem [513 1Kb] . Quo ad se uenire detrectante, reuertitur Laudunum. Dedit autem rex Artoldo archiepiscopo [514 1Kb] , ac per eum ecclesie [515 1Kb] Remensi, per preceptionis regie paginam Remensis urbis monetam iure perpetuo possidendam;  sed et omnem comitatum Remensem eidem contulit ecclesie. Artoldus archiepiscopus Causostem  munitionem obsidet, quam quinto tandem die, Ludowico rege illuc ueniente, hi qui erant intus reddentes deserunt; nec longum, subuersa funditus, ab his qui recepere dissipatur. Missi Hugonis ad regem ueniunt, et de pace cum eis rex inter Artoldum presulem et Heribertum laborare studet. Deinde ad castrum quoddam, quod Heriueus, nepos Heriuei quondam episcopi [516 1Kb] , super fluuium Maternam tenebat, unde et uillas episcopii Remensis circumquaque positas depredabatur, proficiscitur cum Artoldo archiepiscopo. Nec mora, obsidibus acceptis [517 1Kb] ab ipso Heriueo, reuertitur Remis; pergensque in crastinum ad sanctum Remigium, sese ipsius sancti committit intercessionibus, promittens uadibus libram argenti se daturum singulis annis [518 1Kb] , monachis  quoque eiusdem loci preceptum de eodem castello dedit immunitatis. Hugo [519 1Kb] princeps filius Rotberti, iunctis sibi quibusdam episcopis tam Francie quam Burgundie, cum Heriberto comite et Willelmo Nortmannorum principe Remensem obsidet urbem; sextaque [520 1Kb] obsidionis die, deserente omni pene militari manu Artoldum archiepiscopum, et ad Heribertum transeunte, idem comes Heribertus urbem [521 1Kb] ingreditur. Artoldus presul ad sanctum Remigium euocatione procerum et episcoporum profectus, persuasus est uel conterritus a principibus, episcopii se procuratione uel potestate abdicare, concessaque sibi abbatia sancti Basoli et Auennaco [522 1Kb]  monasterio, ad sanctum Basolum commoraturus [523 1Kb] abscessit [* 1Kb] . Hugo et Heribertus locuti  cum quibusdam Lothariensibus, ad obsidionem Lauduni cum Willelmo proficiscuntur [524 1Kb] , relicto Remis Hugone diacono Heriberti filio, iam pridem ad episcopatum [525 1Kb] ipsius urbis euocato [526 1Kb] [* 1Kb] .

Ludowicus rex post sex uel septem ebdomadas a Burgundia rediens, assumpto secum Artoldo archiepiscopo,  cum propinquis ipsius pariter cum eo comitantibus, quorum beneficia Heribertus comes abstulerat, in Remensem uenit Campaniam; transitoque  fluuio Axona, Laudunum contendit. Quo comperto, Hugo et Heribertus, relicta obsidione Lauduni, noctu ad munitionem Petrepontem deproperant; indeque Othoni regi obuiam proficiscuntur. Cui coniuncti ad Atiniacum eum perducunt, ibique cum Rotgario comite ipsi Othoni [527 1Kb] sese committunt. Ludowicus rex ingressus Laudunum, uictus suis [528 1Kb] prouidet necessaria [529 1Kb] ; sicque cum Hugone Nigro et Willelmo Pictauensi Burgundiam repetit. Otho  rex Heinrico, fratri suo, regnum Lothariense committit. Tumque cum diuersarum gentium, quas secum adduxerat [530 1Kb] , multitudine post Ludowicum in Burgundiam proficiscitur, habens secum Conradum, filium Rodulfi regis Iurensis, quem iam dudum dolo captum sibique adductum retinebat; castraque metatus  supra [531 1Kb] Sequanam, obsides ab Hugone Nigro accepit, cum iuramento ne esset nocumento Hugoni uel Heriberto, qui se [532 1Kb] subdiderant eidem Othoni [533 1Kb] . Quo facto, reuertitur ad sua. Hugo filius Heriberti Remis a Widone Suessonico presule presbiter ordinatur. Ludowicus rex Laudunum redit. Ego denique disponens orationis gratia sepulcrum sancti Martini uisere, retentus sum ab Heriberto comite, clam me quibusdam accusantibus apud eum, quod sui causa nocumenti uellem proficisci uel filii sui [534 1Kb] [* 1Kb] . Fecitque me sub custodia detineri, ablatis a me rebus quas de episcopatu tenebam, cum ecclesia  quam regebam in Culmisciaco  , sicque plenis quinque mensibus [* 2Kb] sum detentus. Rex Ludowicus  Petrepontem munitionem bello aggressus est, et obsides accipiens, recessit ab ea. Deinde in regnum Lothariense cum Artoldo archiepiscopo et aliis fidelibus suis profectus est. Otho quoque rex, Rheno transito, aduersus eum uenit; sed ab eorum fidelibus inter eos indutie determinate sunt.

Puella quedam uirgo paupercuia de uilla que dicitur Lauenna, nomine Flothildis, uisiones sanctorum manifeste uigilansque et in spiritu uidere assueuerat [535 1Kb] , ac quedam futura predicebat  . Que post sequentem annum in ipsa natalis Domini nocte decessit. Hoc anno acies diuersorum colorum in celo uise sunt mense Decembrio [536 1Kb] nocte dominica. Collecta Transmarinorum, sed et Gallorum, que Romam petebat, reuertitur, occisis eorum nonnullis  a Sarracenis; nec potuit Alpes transire propter Sarracenos, qui uicum monasterii sancti Mauricii occupauerant. Anno



DCCCCXLI

Gerlandus Senonensis archiepiscopus urbe sua depellitur a Frotmundo, quem Hugo Albus [537 1Kb] eidem ciuitati prefecerat, culpato Gerlando quod Waloni fauerit, nomini Heriberti comitis, qui Frotmundum uel suos a prefata expulerat urbe. Heribertus comes synodum conuocauit ad determinandam controuersiam inter filium ipsius Hugonem [538 1Kb] et Artoldum archiepiscopum; sed impediente Hugone, atque satagente ne forte ad fidelitatem et auxilium Ludowici regis congregarentur, omisere conuentum. Rex Ludowicus Burgundiam petens, comperit Rotgarium [539 1Kb]  comitem prope se forte metatum; quem aggressus, comprehendit cum his qui cum eo erant super fluuium Maternam, secumque in Burgundiam duxit. Hugo et Heribertus comites episcopos conuocant Remensis dioceseos. Qui conuenientes apud Suessionem in ecclesia sanctorum Crispini et Crispiniani, tractant de statu Remensis episcopii, definientes [540 1Kb] , conquerentibus clericis atque nobilibus laicis diu pastore sedem ipsam uacare, ut [541 1Kb] quoniam Artoldus episcopus iurauerat quod numquam se de ipso episcopatu intromitteret [542 1Kb] , ad ipsius gubernationem reuerti non deberet, Hugo uero, filius Heriberti comitis, qui prius ad ipsum episcopatum fuerat euocatus [543 1Kb] , clero populoque petente, ordinaretur episcopus. Ibique [544 1Kb] me Hugo primum de exilio iussu suo  euocat. Indeque Remos adeuntes episcopi, eundem electum nostrum [545 1Kb] presulem consecrant apud sanctum Remigium. Rotgarius comes, datis obsidibus, dimittitur a rege Ludowico, Duagium castellum reddens Arnoldo. Monasterium sancti Theoderici diuinis  illustratur miraculis. Crux maior ecclesie Remensis auro cooperta, gemmisque pretiosis ornata, ab eadem furtim aufertur ecclesia. Canonici Montisfalconis  oppressione uirdunensis episcopi pregrauati [546 1Kb] , deserentes cenobium suum, corpus sancti Balderici patroni sui deferunt Remis.

Ludowicus rex Burgundiam petens, Rotgarium comitem cum Hugone nigro ac Gisleberto pacificauit; indeque Laudunum remeans, Arnoldum cum Landrico, fratre ipsius, eodem castro proditionis insimulatos expulit, et Rotgario [547 1Kb] Laudunensem comitatum dedit; compertoque quod Hugo Albus ad obsidendum Laudunum properaret, Burgundie partes cum Artoldo episcopo et Rotgario comite repetit. Quo circa uitriacum [548 1Kb] castrum deuersante, Hugo  et Heribertus Laudunum obsident. Sumptis autem secum rex quos undecumque colligere potuit, in pagum Porcensem uenit. Quo audito, Hugo et Heribertus, scilicet quod rex eis appropinquaret, obsidione relicta properant contra, et insperatum regis inuadentes exercitum, nonnullos sternunt, reliquos in fugam uertunt. Rex ipse cum paucis eductus a suis, et eximere se bello coactus, uix euasit, Artoldo episcopo et comite Rotgario comitantibus secum. Artoldus episcopus, perditis rebus quas ibi habuerat, ad Hugonem ac [549 1Kb] Heribertum accessit [H. R. Iu, 29, add. adductus ab amicis]; et datis sacramentis prout ab eo quesierunt, redditisque sibi abbatiis sancti Basoli et Auennaco cum uilla uindenissa, et pacta pace cum Hugone presule, ad sanctum Basolum illic habitaturus  deuenit. Hugo et Heribertus obsidionem Lauduni relinquunt. Ludowico regi filius nascitur, et premissi comites cum Willelmo locuti, mox Lauduni repetunt obsidionem, proditionem castri sibi fieri rati; nulloque, quod arbitrati fuerant, patrato negotio, reuertuntur in sua. Ludowicus rex a Karlo Constantino in uienna recipitur; et Aquitani ad eum ueniunt, illumque suscipiunt. Hugo et Heribertus, Willelmus et Arnulfus simul locuntur; et Heribertus inde ad Othonem regem [550 1Kb] trans Rhenum proficiscitur. Anno



DCCCCXLII

Ludowicus rex, firmatis sibi Aquitanis, Laudunum reuertitur; nec diu remoratus [551 1Kb] , non obtenta pace, in Burgundiam remeat [552 1Kb] . Legatus Stephani pape,  nomine Damasus, episcopus Rome ob hanc legationem peragendam ordinatus, in Franciam uenit, afferens litteras apostolice sedis ad principes regni cunctosque Francie uel Burgundie habitatores, ut recipiant regem suum Ludowicum; quod si neglexerint, et eum amplius hostili gladio persecuti fuerint, excommunicationis  depromissurum [553 1Kb] interminationem. Pro qua re colloquentes episcopi Remensis dioceseos cum Heriberto comite, deprecati [554 1Kb] sunt eum, ut intercederet apud Hugonem principem pro receptione regis. Proditores quidam Remis reperti et interfecti sunt; quidam rebus ecclesie priuati, ab urbe depelluntur. Legati Remensis ecclesie Roma regressi, pallium deferunt Hugoni episcopo ab Stephano papa transmissum. Cum quibus pariter et legatio uenit principibus regni, ut Ludowicum [555 1Kb] regem recipiant, et sic legatos suos Romam dirigant; quod si usque ad natiuitatem Domini facere non procurauerint, excommunicandos tunc fore se nouerint. Domnus Odo abbas pro pace agenda inter Hugonem regem Italie et Albricum Romanum patricium  apud eundem regem laborabat. Idem uero rex Hugo Sarracenos de Fraxinido eorum munitione disperdere conabatur. Rotgarius comes apud Willelmum Nortmannorum principem functus legatione pro Ludowico rege, ibidem defunctus est. Willelmus regem Ludowicum regaliter in Rodomo [556 1Kb] suscepit. Item Willelmus Pictauensis et Brittones cum suis principibus ad regem uenerunt. Cum his ergo rex super [557 1Kb] Isaram uenit. Hugo uero et Heribertus cum Othone duce Lothariensium, destructis pontibus et ablatis nauibus, cum his quoque quos habere poterant, ex altera parte fluminis consederunt; et agitata inter eos per internuntios controuersia, dantur tandem [558 1Kb] indutie a medio Septembri usque ad medium Nouembris, et obsides accipiuntur utrimque, a  rege quidem filius Heriberti minor. Qui etiam rex, tam ipse quam Willelmus, sed et Hugo, mittunt obsides Othoni regi per Othonem ducem. Fames magna per totam Franciam et Burgundiam, mortalitas quoque maxima boum grassata est in tantum, ut ualde pauca huiusmodi animalia in his remanserint terris.

Ludowicus [559 1Kb] rex Othoni regi obuiam proficiscitur, et amicabiliter se mutuo suscipientes, amicitiam suam [560 1Kb] firmant conditionibus; multumque de pace inter regem Ludowicum et Hugonem laborans Otho, Hugonem tandem ad eundem regem conuertit. Heribertus etiam pariter cum equiuoco filio suo ipsius regis Ludowici efficitur. Reuertente rege, Remensis dioceseos episcopi ad eum ueniunt; et  ipse Rodulfum [561 1Kb] quoque Laudunensem recepit, ac suum eidem restituit episcopium. Domnus Odo uenerabilis abbas, multorum restaurator monasteriorum sancteque regule reparator, Turonis obiit, et sepultus est apud sanctum Iulianum [562 1Kb]  . Anno



DCCCCXLIII.


Arnulfus comes Willelmum, Nortmannorum principem, ad colloquium euocatum, dolo perimi fecit [563 1Kb] . Rex Ludowicus filio ipsius Willelmi, nato [564 1Kb] de concubina Brittanna, terram Nortmannorum dedit; et quidam principes ipsius se regi committunt, quidam uero Hugoni duci. Heribertus comes obiit, quem sepelierunt apud sanctum Quintinum filii sui [565 1Kb] ; et audientes Rodulfum, filium Rodulfi de Gaugliaco [566 1Kb]  , quasi ad inuadendam terram patris eorum aduenisse, aggressi eundem interemerunt. Quo audito, rex Ludowicus ualde tristis efficitur. Artoldus episcopus, relicto cenobio sancti Basoli, ad regem profectus est. At ille promittit ei se redditurum Remensem episcopatum; quique assumptis  secum fratribus suis, et aliis quibusdam qui abiecti fuerant ab episcopatu Remensi, Altmontem castrum occupant [567 1Kb] . Cum quibus rex Ludowicus [568 1Kb] etiam Mosomum aggressus [569 1Kb] , repellitur a fidelibus Hugonis episcopi, quibusdam suorum interemptis; suburbanas tamen domos quasdam ipsius castri succendit, in quibus multum congestarum periit frugum.

Hugo [570 1Kb] dux Francorum crebras agit cum Nortmannis, qui pagani aduenerant, uel ad paganismum reuertebantur, congressiones; a quibus peditum ipsius christianorum multitudo interimitur. At ipse nonnullis quoque Nortmannorum interfectis, ceterisque actis in fugam, castrum [571 1Kb] Ebroas [572 1Kb]  , fauentibus sibi qui tenebant illud [573 1Kb] Nortmannorum  christianis, obtinet. Ludowicus Rodomum repetens, Turmodum [574 1Kb] Nortmannum, qui ad idololatriam gentilemque ritum reuersus, ad hec [575 1Kb] etiam filium Willelmi aliosque cogebat, regique insidiabatur, simul [576 1Kb] cum Setrico rege pagano, congressus cum eis interemit [577 1Kb] ; et Erluino Rodomum committens, reuertitur ad Compendium, ubi eum expectabat Hugo dux cum nepotibus suis, Heriberti filiis, de quibus recipiendis frequens agitabatur intentio. Quorum rex primum tunc Hugonem episcopum, mediatoribus Othone duce Lothariensium et Adelberone presule, Hugone quoque duce precipue insistente, recepit, eo tenore, ut abbatie, quas dimiserat [578 1Kb] ad regem profectus, Artoldo [579 1Kb] episcopo restituerentur; aliud etiam episcopium ipsi prouideretur;  fratribus quoque et propinquis eius honores, quos ex episcopatu Remensi habuerant, redderentur. Postea ceteri quoque filii Heriberti comitis recipiuntur a  rege. Item rex Ludowicus [580 1Kb] Rodomum [581 1Kb] profectus, Ebroas [582 1Kb] ab Hugone duce recepit, et apud Parisium, depressus infirmitate, pene [583 1Kb] tota decubuit [584 1Kb] egrotus estate.

Hugo presul Amblidum  castrum cepit [585 1Kb] atque combussit; quod Rotbertus et Rodulfus fratres Remis expulsi tenebant [586 1Kb] , unde et depredationes per episcopium Remense faciebant. Erluinus cum Arnulfo congressus, uictoriaque potitus, eum quoque, qui Willelmum Nortmannorum principem interemerat, occidit, et amputatis manibus [587 1Kb] ipsius, Rodomum transmisit. Item prefatus Hugo episcopus Altmontem [588 1Kb] munitionem obsidet, quam tenebat Dodo frater Artoldi episcopi; tandemque accepto paruulo filio ipsius [589 1Kb] obside, discedit, rege quoque  mandante. Hugo dux filiam regis ex lauacro sancto suscepit, et rex ei ducatum Francie delegauit, omnemque Burgundiam ipsius ditioni subiecit. Idem uero Hugo Arnulfum cum rege pacificauit, cui rex infensus erat ob necem Willelmi. Oddo [590 1Kb] rex quosdam fideles Ludowici, qui sibi insidiabantur, comprehensos [591 1Kb] in custodia misit; unde inter ipsos reges exoritur scandalum. Anno



DCCCCXLIu

Ludowicus rex in Aquitaniam proficiscitur cum regina [592 1Kb] Gerberga, et locutus cum Regimundo [593 1Kb] , Gothorum principe, ceterisque proceribus Aquitanorum, reuertitur in Franciam. Castrum quoddam uocabulo Montiniacum, in pago Suessonico situm, quod [594 1Kb] erat ex abbatia sancti Crispini, quam dudum  receperat [595 1Kb] , reddentibus eam sibi filiis Heriberti, et Ragenoldo dederat, proditione quorundam oppidanorum fideles regis ceperunt, occiso Andrea quodam, qui illud tenebat ad fidelitatem filiorum Heriberti, sed et proditore ab Andrea perempto. Ambianensem quoque urbem, quam tenebat Odo [596 1Kb] filius Heriberti, fauente Deroldo episcopo, et tradentibus ipsius episcopi fidelibus, domestici regis recipiunt. Ex quibus rebus ita gestis exoritur iterum discordia inter regem et filios Heriberti. Otho dux Lothariensium uita decessit. Hugo dux Francorum cum Nortmannis pactum firmat [597 1Kb] , datis utrimque et acceptis obsidibus; indeque profectionem parat cum filiis Heriberti, obuiam profecturus Oddoni [598 1Kb] regi in regnum Lotharii. Sed idem rex aduentum  suum differens, Herimannum quendam ducem cum ingenti dirigit exercitu. Ludowicus rex, pace facta inter Erluinum et Arnulfum, castrum Ambianensium  eidem Erluino dedit. Filii Heriberti quandam munitionem Rodulfi [599 1Kb] cuiusdam fidelis Ludowici regis, nomine Clastris, sitam in pago ueromandinse [600 1Kb] proditione capiunt. Et eodem Rodulfo [601 1Kb] clam euadente, thesauros ipsius inuadunt atque diripiunt, municipiumque uacuum derelinquunt.

Hugo dux colloquium Herimanni petit, qui missus erat obsidere castella Ragnarii [602 1Kb] ac Rodulfi fratrum, Ludowici regis fidelium; qui resistendi Herimanno presidium non habentes, ueniam, datis muneribus multis, ab Oddone rege [603 1Kb] deposcunt. Is equidem palatium Aquis deueniens, cum Lothariensibus colloquium habuit. Ubi missi regis Ludowici, sed et Hugonis ducis legati ad eum uenerunt. Qui legatos regis honorifice suscipiens, legatis auersabatur  [604 1Kb] ducis; donec Manasses quidam, missus Hugonis, uidens legatos Ludowici ualde legationi sue aduersos existere, mandata quedam [605 1Kb] sibi ab hoc rege data nuper ad ipsum Oddonem [606 1Kb] perferenda, que [607 1Kb] prius aperire noluerat, in medium protulit; pandens exprobrationes non modicas, quas sibi rex Ludowicus Oddoni regi [608 1Kb] perferre preceperat, quod scilicet periurus esset Oddo de iuramentis que Ludowico iurauerat, adiciens et alia indecora nonnulla. Quibus admodum permotus Oddo, missos Ludowici, quia uerbis Manasse contradicere non ualebant, abiciens, legatos Hugonis honorabiliter habuit, omnesque sibi fideles ab auxilio seu participatione [609 1Kb] Ludowici sese submouere precepit.

 In Transrhenensibus Germanie regionibus quidam homo erat, cui manus abcisa [610 1Kb] fuerat, et post annos quatuordecim, sicut asserunt qui eum nouerunt, subito dum nocte [611 1Kb] dormiret, ei ex integro restaurata [612 1Kb] est. In eisdem [613 1Kb] partibus per quosdam pagos ignei globi ferri [614 1Kb] uidebantur in ere, quique nonnullas [615 1Kb] illic circumuolantes incenderunt domos ac [616 1Kb] uillas; a [617 1Kb] quibusdam uero locis, crucibus [618 1Kb] oppositis, cum benedictione episcopali et aqua benedicta repellebantur. Regii milites episcopatum Remensem depredantur, et filii Heriberti abbatiam sancti Crispini, Ragenoldus quoque abbatiam sancti Medardi; sicque alterutris debachantur rapinis atque depredationibus. Tempestas nimia facta est in pago Parisiaco, et turbo uehementissimus,  quo parietes cuiusdam domus antiquissime, qui [619 1Kb] ualidissimo constructi [620 1Kb] cemento in monte qui dicitur Martyrum  diu perstiterant immoti, funditus sunt euersi. Feruntur autem demones tunc  ibi sub equitum specie uisi, qui ecclesiam quandam [621 1Kb] , que proxima stabat, destruentes, eius trabes, memoratis parietibus [622 1Kb] incusserint [623 1Kb] , ac sic eos subruerint, uineas quoque montis ipsius euulserint, et omnia sata uastauerint.

Subsecuta mox Brittonum pernities, qui discordia inter se principum Berengarii et Alani diuisi, a Nortmannis, cum quibus pactum inierant, peruasi et magna sunt cede attriti [624 1Kb] . Ciuitas eorum Dolus nomine capta, et episcopus eiusdem confugientium in ecclesiam multitudinum stipatione oppressus et enecatus est. Reparatis denique Brittones uiribus certamen ineunt, in quo superiores Nortmannis exstitisse [625 1Kb] uisi sunt. Tertia tandem congressione inita [626 1Kb] , magna ex utraque parte [627 1Kb] cecidit multitudo;  uictoria uero potiti Nortmanni, Brittones usque ad internetionem cedunt et [628 1Kb] a terra ipsorum disperdunt. Ipsique Nortmanni, qui nuper a transmarinis aduenerant [629 1Kb] regionibus, eorum terras [630 1Kb] inuadunt.

Ludowicus rex in terram Nortmannorum proficiscitur cum Arnulfo et Erluino et quibusdam episcopis Francie ac Burgundie. Arnulfus itaque precedens regem, quosdam Nortmannorum, qui custodias obseruabant apud Arcas  , fudit, et regi transitum preparauit; sicque rex Rodomum perueniens, a Nortmannis in urbe suscipitur; quibusdam mare petentibus qui eum nolebant recipere, ceteris omnibus sibi subiugatis. Hugo dux cum suis et quibusdam Burgundie proceribus trans Sequanam faciens iter,  Baiocas usque peruenit, et ciuitatem obsedit, quam rex ei dederat, si eum ad subiciendam sibi hanc Nortmannorum gentem adiuuaret. Receptus autem rex a Nortmannis, mandat duci, ut a prefate ciuitatis obsidione discedat. Quo discedente, rex in eam ingreditur; unde et discordie fomes inter regem concitatur et ducem; sed et pro eo quod rex obsides ab Ebrocensibus, qui Hugoni subditi erant, accepit, quos eidem duci reddere noluit. Anno



DCCCCXLu

adhuc rege Ludowico [631 1Kb] apud Rodomum degente, Gerberga regina filium Lauduni peperit, qui Karolus ad catezizandum [632 1Kb] uocitatus [633 1Kb] est. Reuersus rex Laudunum, et cum Arnulfo locutus, dispositis quibusdam rebus, Rodomum regreditur. At Bernardus  Siluanectensis comes et Tetbaldus Turonensis [634 1Kb] cum Heriberto castellum regis Montiniacum pasche diebus aggressi, capiunt, incendunt [635 1Kb] , diruunt. Idem quoque Bernardus uenatores et canes regis inuadens,  equos eorum uel queque sibi uisa sunt, aufert; Compendium etiam, regalis sedis oppidum, peruadit cum quibusdam uillis eidem sedi subiectis. Rex Ludowicus, collecto secum Nortmannorum exercitu, ueromandinsem [636 1Kb] pagum depredatur, assumptoque cum ipsis [637 1Kb] Erluino cum parte [638 1Kb] militum Arnulfi, sed et Artoldo episcopo cum his, dudum [639 1Kb] qui Remis eiecti fuerant, comitibus quoque Bernardo ac Theoderico [640 1Kb] nepote ipsius, Remorum obsidet urbem. uastantur circumquaque segetes, uilleque diripiuntur et partim exuruntur, necnon ecclesie plures effringuntur. Quoties [641 1Kb] pugnatum ad portas uel circa murum, uulnerati ex utraque parte non pauci, quidam etiam interempti sunt. Hugo denique dux preliatus cum Nortmannis,  qui fines suos ingressi fuerant, eos non modica cede [642 1Kb] fudit, et a terminis suis eiecit; post hec Remis ad regem mittit, dans obsides, ut Ragenoldus ex parte regis ad colloquium sibi occurrat. Quo abeunte, tractat cum eo, uti rex obsides ab Hugone episcopo accipiat, et ab obsidione Remensi discedat; quatinus [643 1Kb] idem presul denominato placito ad reddendam rationem de omnibus, que rex ab eo quesierat [644 1Kb] , accedat. Quibus hoc sibi tenore datis, rex ab obsidione recedit post quintam decimam, quo ciuitas obsessa fuerat, diem. Igitur circa missam sancti Iohannis Hugo dux placitum cum rege per sequestres [645 1Kb] habuit, in quo nichil certi [646 1Kb] de pace inter ipsos componenda gestum, nisi tantum quod [647 1Kb] indutias ad inuicem sibi  dederunt [648 1Kb] usque ad medium mensem Augustum.

His ita gestis, rex Ludowicus, assumpto Erluino et quibusdam domesticis suis secum, Rodomum petit. Domnus Theotilo [649 1Kb] uenerandus urbis Turonice presul obiit, qui dum de pace inter regem et principes componenda certaret, hisque studiis occupatus a Lauduno rediret, egritudine corporis in ipso deprimitur itinere. Cumque ultimum iam exhalaret [650 1Kb] spiritum, apparuit signum quoddam luminis per era discurrens, cubitum longitudinis habere uisum; cuius lumine ad depellendas noctis tenebras sufficienter perfuncti sunt [651 1Kb] , qui funus eius deducebant; talique potiti solamine per milia fere, ceu fertur, ducenta, Turonicam usque corpus eius perferunt urbem. Quodque in monasterio  sancti Iuliani, quod idem uir sanctus summa instituerat religione, iuxta sepulcrum domni Odonis reuerenter humatur, et exinde ipsum templum diuinis illustrari [652 1Kb] miraculis declaratur.

Dum rex Ludowicus [653 1Kb] moraretur Rodomi, Hagroldus  [654 1Kb] Nortmannus, qui Baiocis preerat, mandat ei, quod ad eum uenturus esset condicto tempore uel loco, si rex ad illum locum accederet. ueniente denique rege cum paucis ad locum denominatum, Hagroldus cum multitudine Nortmannorum armatus aduenit [655 1Kb] , inuadensque socios regis, pene cunctos interemit [656 1Kb] . Rex solus fugam iniit, prosequente se quodam Nortmanno [657 1Kb] sibi fideli. Cum quo [658 1Kb] Rodomum ueniens, comprehensus est [659 1Kb] ab aliis Nortmannis quos sibi fideles esse putabat, et sub custodia detentus. Hugo quoque, rex Italie, regno depulsus a suis, et filius ipsius in regnum receptus [660 1Kb] est. Hugo presul Altmontem castrum obsidens, post septem ferme [661 1Kb] obsidionis ebdomadas recipit, reddente illud Dodone [662 1Kb] [H. R. Iu, 31, D. domni Artoldi  fratre], tali sub tenore, ut filium ipsius et filium fratris sui suscipiens idem archiepiscopus [663 1Kb] , concederet eis terram patrum suorum. Hugone duce de regis ereptione laborante, Nortmanni filios ipsius regis dari sibi obsides querunt, nec aliter regem se dimissuros asserunt. Mittitur igitur [664 1Kb] ad reginam pro pueris; illa minorem mittens, maiorem fatetur se non esse missuram. Datur igitur minor, et ut rex dimittatur, Wido [665 1Kb] Suessorum episcopus sese obsidem tradit. Dimissus itaque rex a Nortmannis, suscipitur ab Hugone principe; quique committens eum Tetbaldo [666_667 1Kb] , cuidam suorum, proficiscitur Othoni regi obuiam. Qui rex nolens loqui cum eo, mittit ad eum Conradum ducem Lothariensium. Cum quo locutus Hugo infensus Othoni regi reuertitur.  Ricario Tungrensium presule defuncto, idem episcopium rex Otho Hugoni, abbati monasterii sancti Maximini, nolenti atque refugienti dedit, eumque ordinari fecit episcopum; et ita remeat trans Rhenum.

In pago Parisiacensi, necnon etiam per diuersos [668 1Kb] circumquaque pagos, hominum diuersa membra ignis plaga peruaduntur; queque [sensim [669 1Kb] ] exusta consumebantur, donec mors tandem finiret supplicia. Quorum quidam, nonnulla sanctorum loca petentes, euasere tormenta; plures tamen Parisius in ecclesia sancte Dei genitricis Marie sanati sunt, adeo ut quotquot illo peruenire potuerint, asserantur ab hac peste saluati; quos Hugo quoque dux stipendiis aluit cotidianis. Horum dum quidam uellent ad  propria redire, extincto referuescunt incendio, regressique ad ecclesiam liberantur [670 1Kb] . Anno



DCCCCXLuI

quidam motus inter filios Heriberti comitis [671 1Kb] agitantur pro hereditatum distributione suarum. Qui  tamen, Hugone principe auunculo [672 1Kb] ipsorum mediante, pacantur, diuisis sibi, prout eis competens uisum est, rebus. Hugo rex Italie a suis in regnum recipitur. Edmundus Anglorum rex legatos ad Hugonem principem pro restitutione Ludowici regis dirigit; et idem princeps proinde conuentus publicos cum nepotibus suis aliisque regni primatibus agit. Marinus papa decessit, cui successit Agapitus; et pax inter Albericum patricium et Hugonem regem [Italie] depaciscitur. Hugo dux Francorum, ascito secum Hugone [Nigro] filio Richardi, ceterisque regni primatibus, Ludowicum regem, qui fere per annum sub custodia detinebatur apud Tetbaldum comitem, in regnum restituit; recepto Lauduno castro, quod regina Gerberga tenebat, et eidem Tetbaldo  commisso. Qui dux Hugo renouans regi Ludowico regium honorem uel nomen, ei [673 1Kb] sese cum ceteris regni committit primoribus. Edmundus rex transmarinus defungitur; uxor quoque regis Othonis, soror ipsius Edmundi, decessit.

Regina Gerberga nuper ad Othonem regem, fratrem suum, legationem direxerat, auxilium deposcens ab eo. Qui maximum colligens ex omnibus regnis suis exercitum, uenit in Franciam, Conradum [674 1Kb] quoque secum habens, Cisalpine Gallie regem. Quibus rex Ludowicus obuiam profectus, satis amicabiliter et honorifice suscipitur ab eis; sicque pariter Laudunum uenientes, considerataque castri firmitate, deuerterunt ab eo, Remensem aggredientes urbem; quam cingentes obsidione, ingenti uallarunt exercitu.  uidens autem presul [675 1Kb] Hugo, obsidionem se tolerare non posse, neque tante resistere multitudini, locutus est cum quibusdam principibus qui uidebantur sibi esse amici, uidelicet cum Arnulfo, qui eius sororem, et Uddone [676 1Kb] , qui amitam [677 1Kb] ipsius habebat uxorem, sed et cum Hermanno [678 1Kb] Uddonis [679 1Kb] fratre; quesiuit ab eis, quid [680 1Kb] sibi foret agendum. Qui tale consilium dederunt ei, ut egrederetur [681 1Kb] cum suis et relinqueret urbem, quia id dispositum a regibus erat, ut omnimodis expelleretur, neque interuenire possent apud reges pro ipso, quin eruerentur ei oculi si urbem ui capi contigisset. Quo consilio percepto ac suis intimato, post tertiam obsidionis [682 1Kb] diem cum pene cunctis qui secum tunc aderant militibus egressus est. Sicque reges cum  episcopis et principibus ingredientes urbem, domnum Artoldum presulem, qui dudum fuerat eiectus, iterum [683 1Kb] intronizari fecerunt; quem Rotbertus Treuerensis archiepiscopus et Fredericus Magonciacensis  [684 1Kb] accipientes [685 1Kb] utraque manu eidem sedi restituerunt. Deinde relinquentes Gerbergam reginam Remis, ipsi reges cum exercitibus suis [686 1Kb] terram Hugonis aggrediuntur; et urbem Siluanectensem obsidentes, ut uiderunt munitissimam, nec [687 1Kb] eam ualentes expugnare, cesis quibusdam suorum, dimiserunt [688 1Kb] . Sicque trans Sequanam contendentes, loca queque preter ciuitates grauibus atterunt depredationibus [689 1Kb] , terramque Nortmannorum peragrantes, loca plura deuastant, indeque remeantes [690 1Kb] , regrediuntur [691 1Kb] in sua [692 1Kb] . Deroldus Ambianensium presul uita decessit [693 1Kb] . Anno



DCCCCXLuII

Hugo princeps, moto exercitu, in Arnulfi terram proficiscitur, obsidetque quasdam munitiones ipsius;  nulloque patrato prout sperauit negotio, reuertitur in sua. Rex quoque Ludowicus cum quibusdam Lothariensibus Mosomum [694 1Kb] , quod Hugo presul eiectus [695 1Kb] Remis tenebat [696 1Kb] , obsedit; sed nec ipse quippiam pro uotis efficiens, recedentibus tandem post mensem Lothariensibus, ipse Remos [697 1Kb] regreditur. Bouo Catalaunensis episcopus obiit; eliguntque sibi Catalaunenses quendam nobilem adolescentem clericum, nomine Gibuinum. Ludowicus rex Aquis pascha cum Othone rege celebrat, et regiis ab eo honoratur [698 1Kb] muneribus. Hugo princeps a quibusdam presumptiose persuasus, Remensem cum Hugone presule, quasi mox capturus, aggreditur urbem; frustratoque uoto, resistentibus fidelibus regis et Artoldi archiepiscopi, octauo postquam aduenerant die, illusi recedunt.  Hugo presul, annitente [699 1Kb] auunculo suo Hugone, ordinat Ambianis episcopum Tetbaldum quendam, ecclesie Suessonice clericum. Ludowicus rex, expetente Arnulfo comite, Atrabatem proficiscitur cum Artoldo episcopo, indeque cum Arnulfo ad obsidendum Monasteriolum, castrum Rotgarii [700 1Kb] filii Erluini, progrediuntur; postque laborem inefficacem, pluriumque [701 1Kb] mortes suorum, spe priuati regrediuntur ad propria. Tempestas magna Remis effusa est per unius omne noctis spatium cum coruscationibus [702 1Kb] continuis et terre motu, adeo ut putei replerentur et domus nonnulle subuerterentur.

Conuentus placiti regum Ludowici et Othonis super Charam  fluuium intrante mense Augusto celebratur, Hugone principe circa Mosomum et Duodeciacum   castra metato; ubi res litis inter Artoldum et Hugonem Remensis ecclesie presules ab episcopis auditur. Et quia synodus tunc conuocata non fuerat, altercatio determinari non potuit. Synodus  autem circa medium mensis Nouembris habenda [703 1Kb] denuntiatur. Interim uero sedes Remensis Artoldo conceditur, Hugo alter presul in Mosomo commorari permittitur. Treuge uel indutie belli inter regem Ludowicum et Hugonem principem usque ad synodi tempus. Othone rege mediante, disponuntur. Heriueus, nepos Heriuei quondam archiepiscopi, habens munitionem quam edificauerat citra Maternam fluuium, uillas circumquaque [704 1Kb] depredabatur Remensis episcopii: excommunicatus ab Artoldo presule pro his quas inuaserat ecclesie rebus. Contra cuius predones egressi quadam die Ragenaldus [705 1Kb] comes et Dodo, frater [et fratres. H. R.] ipsius presulis, cum quibusdam militibus [706 1Kb] ecclesie, ipsos grassatores in fugam agunt. Quo audito, idem  Heriueus [707 1Kb] , armatis his quos secum habebat militibus, a munitione sua egressus contra nostros [708 1Kb] ad pugnam, et congressus cum eis, interemptus est cum suorum quibusdam [709 1Kb] ; ceteri omnes in fugam uersi sunt, uulneratis ex utraque parte nonnullis. Corpus eiusdem Remos a uictoribus perlatum est. Hugo presul assumens [secum [710 1Kb] ] Tetbaldum de Lauduno [* 1Kb] cum aliis nonnullis malefactoribus, in Culmisciacum [711 1Kb]  ceterasque contiguas uillas tempore uindemie uenit; qui omne pene uinum ex his colligentes, in diuersos pagos abducunt.

Synodus predicta [712 1Kb] uirduni habita est, presidente Rotberto Treuerensi presule, cum Artoldo  Remensi [713 1Kb] , Odalrico [714 1Kb] Aquensi, Adalberone [715 1Kb] Mettensi, Gosleno [716 1Kb] Tullensi, Hildebaldo Transrhenensi [717 1Kb] , Israhele Brittone, presente [718 1Kb] Brunone abbate  fratre regis Othonis, Agenoldo  quoque et Odilone [719 1Kb]  , cum aliis quibusdam uenerandis abbatibus  . Ad quam Hugo episcopus euocatus, missis etiam duobus ad eum deducendum episcopis, Adalberone et Gosleno, uenire noluit. Uniuersa uero synodus domno Artoldo [720 1Kb] Remense tenendum adiudicauit episcopium. Indicitur iterum synodus Idus Ianuarii habenda [721 1Kb] Anno



DCCCCXLuIII

synodus predicta celebratur in ecclesia sancti Petri, ante prospectum castri Mosomi, a domno Rotberto ceterisque Treuirensis [722 1Kb] dioceseos episcopis  et aliquibus Remensis. ueniens autem illuc Hugo  presul, et locutus cum Rotberto, synodum noluit ingredi. Litteras uero quasdam ex nomine Agapiti pape misit ad episcopos per clericum suum, qui eas Roma detulerat, nichil auctoritatis canonice continentes; hoc tantum precipientes, ut Hugoni Remense redderetur episcopium. Quibus lectis, ineuntes episcopi consilium cum abbatibus et ceteris sapientibus qui aderant, responderunt, non esse dignum uel congruum, ut mandatum legationis apostolice, quam dudum Rotbertus archiepiscopus, deferente Frederico presule Mogonciacensi [723 1Kb] , coram regibus et episcopis tam Gallie quam Germanie susceperat, et partem iam preceptionis ipsius exegerat, propter illas litteras intermitteret, quas insidiator Artoldi presulis exhibebat; imo quod  regulariter ceptum fuerat, canonice pertractaretur. Sicque preceptum est, ut recitaretur capitulum 19 Cartaginensis concilii de accusato et accusatore. Quo recitato, iudicatum est, secundum diffinitionem [724 1Kb] ipsius capituli, ut Artoldo presule retinente communionem et parrechiam [725 1Kb] Remensem, Hugo, qui ad duas [726 1Kb] iam synodos euocatus uenire contempserat, a communione et regimine Remensis episcopii abstineret, donec ad uniuersalem [727 1Kb] synodum, que indicebatur Kalendas Augusti, sese purgaturus occurreret. Ipsumque capitulum mox in carta describi fecerunt episcopi coram se, subnectentes hanc etiam definitionem suam, et eidem Hugoni miserunt. Qui post alteram diem eandem cartam Rotberto presuli remisit, hoc uerbis remandans,  quod ipsorum iudicio nequaquam obediturus esset. Arnulfus comes castrum Monasteriolum, fauente Hugone principe, capit. Interea proclamationis littere a domno Artoldo diriguntur ad sedem Romanam. Domnus igitur Agapitus papa uicarium suum Marinum episcopum mittit ad Othonem regem propter euocandam et aggregandam generalem synodum. Littere quoque ipsius pape mittuntur ab urbe Romana speciatim quibusdam episcopis Gallie Germanieque, uocantes eos ad eandem [728 1Kb] synodum. Que synodus aggregata [729 1Kb] est ex precepto prefati pape in Engulenhein [730 1Kb] palatio regali, in ecclesia beati Remigii honore dicata, 7 [731 1Kb] Id Iunii [732 1Kb] , causa uidelicet maximarum dissensionum,  que agitabantur inter regem Ludowicum  et Hugonem principem; inter Artoldum quoque Remorum archiepiscopum [733 1Kb] et Hugonem illicite substitutum eidem urbi presulem; que dissensiones omne perturbauerant regnum Francorum. Ad quam synodum celebrandam, adueniente predicto Marino sedis apostolice uicario, conuenerunt [734 1Kb] etiam Germanie presules cum quibusdam Galliarum episcopis, Rotbertus [735 1Kb] uidelicet Treuirensis [736 1Kb] archiepiscopus, Artoldus [737 1Kb] Remensis, Fredericus Mogontiacensis [738 1Kb] , Wicfredus [739 1Kb] Coloniensis, Adaldachus [740 1Kb] Hammaburgensis, Hildeboldus [741 1Kb] Mimegardeuurdensis [742 1Kb] , Goslenus [743 1Kb] Tullensis, Adalbero [744 1Kb] Mettensis, Berengarius [745 1Kb] uirdunensis, Fulbertus Camaracensis, Rodulfus Laudunensis [746 1Kb] , Richoo Warmacencis, Reimboldus [747 1Kb] Spirensis,  Poppo [748 1Kb] Wirtsiburgensis [749 1Kb] , Chounradus [750 1Kb] Constantiacensis, Odelricus Augustensis, Thethardus [751 1Kb] Hildinesheimensis [752 1Kb] , Bernardus Alfurtestedensis [753 1Kb] , Dudo [754 1Kb] Poderbrunnensis [755 1Kb] , Farabertus [756 1Kb] Tungrensis, Lioptacus Ribunensis, Michahel Radisponensis, Doddo Osnebruggensis [757 1Kb] , Eueris Mindensis, Baldricus Traiectensis, Heroldus Saltburgensis [758 1Kb] , Adalbertus Bazsensis, Starchandus Eistetensis [759 1Kb] , Horath Sleoswicensis [760 1Kb] , Wichardus [761 1Kb] Basiliensis, Liesdac Ripuensis [762 1Kb] . Residentibus his presulibus in ecclesia predicti loci, post premissas [763 1Kb] preces secundum ordinem celebrandi concilii, et post lectiones sacre auctoritatis, ingressis gloriosis regibus Othone ac Ludowico, et simul residentibus, post allocutionem prefati Marini sedis  apostolice legati, exurgens Ludowicus rex e latere et consessu [764 1Kb] domni regis Othonis, proclamationis sue querimoniam propalauit coram premisso Romane sedis uicario ceterisque consedentibus [765 1Kb] episcopis, referens qualiter accersitus fuerit a transmarinis regionibus per legatos Hugonis ceterorumque Francie principum ad suscipiendum sue paterne hereditatis regnum, cunctorumque uotis et acclamationibus [766 1Kb] procerum militieque Francorum sublimatus et consecratus sit ad apicem regalis moderaminis obtinendum; postea uero eiectus sit a prefato Hugone, et dolis appetitus ac comprehensus,  per annum integrum sub custodia fuerit ab eo detentus, nec aliter eius absolutio potuerit obtineri [767 1Kb] , nisi Laudunum castrum, quod solum tunc regina Gerberga cum fidelibus suis ex omnibus suis regiis sedibus retinebat, Hugone illud occupante, dimitteret. De his omnibus malis, que post regni susceptionem passus fuerat, si quis obiceret, quod sui facinoris causa eidem fuissent illata, inde se [768 1Kb] iuxta synodale iudicium et regis Othonis preceptionem purgaret, uel certamine singulari defenderet.

Deinde surgens Artoldus archiepiscopus, protulit secundum iussionem pape Romani, quam ei delegauerat, litis initium atque tenorem, que uersabatur inter ipsum et Hugonem, subrogatum sibi ecclesie  Remensis antistitem. Post quarum litterarum  recitationem, et earum propter reges  iuxta Teutiscam [769 1Kb] linguam interpretationem, ingressus synodum quidam Sigiboldus [770 1Kb] premissi Hugonis clericus, attulit litteras quas Roma detulerat, quasque iam in alia synodo Mosomi [771 1Kb] propalauerat, asserens easdem litteras sibi Rome ab ipso, qui aderat, Marino uicario datas. Qui Marinus proferens litteras, quas idem Sigiboldus Romam detulerat [772 1Kb] , precepit eas coram synodo recitari. In quarum recitatione repertum est, prout ipse littere fatebantur, quod Wido episcopus Suessonicus, Hildegarius quoque Beluacensis, Rodulfus Laudunensis, ceterique cuncti Remensis dieceseos episcopi easdem litteras ad sedem delegauerint [773 1Kb] apostolicam  pro restauratione Hugonis in sede Remensi et expulsione Artoldi. Post quarum lectionem exurgentes Artoldus presul et prefatus Rodulfus, qui in eisdem litteris nominabatur, Fulbertus quoque Camaracensis antistes, easdem litteras refutarunt, astruentes, quod eas antea numquam uiderint uel audierint, neque in earum delegatione consensum prebuerint. Quibus dum [774 1Kb] idem [775 1Kb] clericus contraire non posset, licet in eos calumniis obstrepens [776 1Kb] , precepit domnus Marinus, suggerens uniuerse [777 1Kb] synodo, ut sibi consilium et rectum iudicium proferrent super huiusmodi calumniatore [778 1Kb] et  calumniarum in episcopos delatore. At illi, postquam delator publice confutatus est falsa detulisse, lectis capitulis de huiuscemodi [779 1Kb] calumniatoribus, iudicant et unanimiter censent, eum quo fruebatur honore priuari debere ac secundum capitulorum tenorem in exilium detrudi. Diaconatus igitur quo fungebatur ministerio multatus, a conspectu synodi reprobatus abscessit. Artoldo uero presuli, qui omnibus se synodis presentabilem fecerat, non refugiens synodale iudicium, episcopium Remense iuxta canonum instituta et sanctorum Patrum decreta omnino retinendum atque disponendum, decernunt, laudant atque corroborant.

Secunda consessionis die, post recitatas diuine auctoritatis lectiones et Marini uicarii allocutionem, suggessit  domnus Rotbertus Treuirensis archiepiscopus, ut, quoniam iuxta sacre legis instituta restauratum atque restitutum fuerat Remense Artoldo presuli episcopium, in eiusdem sedis inuasorem synodale perageretur iudicium. Precepit itaque Marinus uicarius, ut canonicam super hac presumptione synodus proferret sententiam. Iubentur ergo sancte legis catholica recitari capitula, quibus recitatis, secundum sacrorum instituta canonum, et sanctorum decreta Patrum, Sixti, Alexandri, Innocentii, Zosimi, Bonefacii, Celestini, Leonis, Symmachi [780 1Kb] , ceterorumque sanctorum ecclesie Dei doctorum, excommunicauerunt et ab ecclesie Dei gremio reppulerunt predictum Hugonem Remensis ecclesie peruasorem, donec ad penitentiam et dignam satisfactionem  uenire procuret [781 1Kb] . Ceteris quoque diebus synodi tractata [782 1Kb] sunt quedam necessaria de incestis coniugiis, et ecclesiis, que presbyteris in partibus Germanie dabantur, imo uendebantur, indebite et auferebantur a laicis illicite [783 1Kb] ; prohibitumque [784 1Kb] ac statutum, ne id omnino presumeretur ab aliquo. Sed et de aliis ecclesie Dei utilitatibus tractata sunt et diffinita [785 1Kb] nonnulla.

Interea rex Ludowicus deprecatur regem Otthonem [786 1Kb] , ut subsidium sibi ferat contra Hugonem et ceteros inimicos suos. Qui petita concedens, iubet ut Chonradus dux cum exercitu Lothariensium in eius [787 1Kb] pergat auxilium; interim uero dum congregetur exercitus, rex Ludowicus cum ipso duce maneat, et episcopi Artoldus atque Rodulfus, qui erant  cum rege, ne quid in uia paterentur aduersi, degerent cum Lothariensibus episcopis. Mansimus itaque cum Rotberto Treuirensi, Rodulfus Laudunensis cum Adalberone [788 1Kb] Mettensi, ebdomadas fere quattuor.  Exercitu denique collecto, Lotharienses episcopi Mosomum petunt, ipsumque obsidentes castrum atque oppugnantes, milites qui erant ibi cum Hugone ad deditionem compellunt; et acceptis ab eis [789 1Kb] obsidibus, pergunt obuiam Ludowico regi et Chonrado [790 1Kb] duci in partes Laudunensis pagi. Obsident igitur ibi dux et exercitus quandam munitionem, quam edificauerat et tenebat Tetbaldus in loco qui dicitur Mons acutus [791 1Kb]  , qui et Laudunum contra regem retinebat. Hoc etiam oppidum expugnantes [792 1Kb] , tandem non sine mora capiunt, indeque Laudunum adeunt. Et in ecclesia sancti uincentii congregati episcopi, predictum Tetbaldum excommunicant, Hugonem uero principem uocant litteris ex parte Marini legati apostolice sedis et sua, uenire ad emendationem  pro malis que contra regem et episcopos egerat. Wido denique, Suessonice urbis episcopus, ad regem Ludowicum ueniens, eidem sese committit, pacaturque cum Artoldo archiepiscopo, satisfaciens illi pro ordinatione Hugonis. Chonradus quoque dux filiam Ludowici regis sacro de fonte suscepit. Sicque recepto Mosomo castro et euerso, Lotharienses reuertuntur in sua.

Igitur Hugo nullam moram faciens, collecta suorum multa Nortmannorumque manu, Suessonicam aggreditur [793 1Kb] urbem, et obsidens oppugnat [794 1Kb] , ceditque nonnullos; iniectis etiam ignibus domum patris ecclesie succendit, simulque claustra canonicorum et partem ciuitatis. Nec tamen ipsam capere ualens, urbem reliquit, et ad quandam munitionem,  quam Ragenoldus comes Ludowici super Axonam [795 1Kb] fluuium in loco qui dicitur Rauciacus  edificabat, deuenit, ipsamque adhuc inperfectam castris uallauit. Sed nec ipsam cepit; uillas tamen Remensis ecclesie castris suis contiguas deuastauit. Plures quoque colonorum predones ipsius interemerunt, uiolantes [796 1Kb] ecclesias, et in tantum debachantes, ut in Culmisciaco uico tam infra quam circa ecclesiam fere quadraginta [797 1Kb] homines interfecerunt [798 1Kb] ipsumque templum omnibus pene rebus [799 1Kb] expoliauerunt. Multis ergo [800 1Kb] flagitiis tunc perpetratis, Hugo tandem cum suis regreditur grassatoribus. Itaque milites, qui hactenus cum Hugone fuerant excommunicato, ad Artoldum presulem reuertuntur; qui nonnullos eorum, redditis eis rebus quas habuerant, recepit [801 1Kb] ,  quosdam uero abiecit. Post hec Treuiros proficiscitur ad synodum cum episcopis Widone [802 1Kb] Suessonico, Rodulfo Laudunensi, et Wicfredo [803 1Kb] Morinensi. Quo peruenientes, Marinum sese prestolantem repperiunt  [804 1Kb] cum Rotberto archiepiscopo; ceterorum uero Lothariensium uel Germanorum presulem illic inuenere neminem. Considerantibus igitur illis, sciscitari Marinus uicarius cepit [805 1Kb] , quid egisset post premissam synodum Hugo princeps erga ipsos uel regem Ludowicum. At illi referunt supra memorata, que ipsis et ecclesiis eorum intulerat, mala. Requirit ergo de uocatione ipsius principis Marinus, utrum perlate fuissent ei littere uocationis, quas ei perferendas delegauerat. Cui respondetur ab Artaldo archiepiscopo, quod quedam earum perlate sint [806 1Kb] , quedam uero perferri nequiuerint [807 1Kb] , earum gerulo ab ipsius grassatoribus intercepto; uocatus tamen fuerit [808 1Kb] tam litteris quam quibusdam internuntiis. Requiritur itaque, si adsit aliquis ex parte ipsius  legatus. Ubi cum nullus fuisset inuentus, decernitur expectandum, si forte aduenturus esset in crastinum. Quod cum minime contigisset, et omnes qui aderant [809 1Kb] , tam clerici quam [illustres [810 1Kb] ] laici, eum excommunicandum esse acclamarent [811 1Kb] , definitur ab episcopis, hanc excommunicationem adhuc differendam usque ad [812 1Kb] diem synodi tertiam. Tractatur autem de episcopis, qui uocati fuerant et uenire distulerant, uel his qui ordinationi Hugonis participes extiterant. Et Wido quidem [813 1Kb] Suessonicus se culpabilem, prostratus coram Marino uicario et Artoldo archiepiscopo, confitetur. Intercedentibus autem pro eo apud Marimum Rotberto et Artoldo archiepiscopis, absolui ab hac noxa meretur. Wicfredus Morinensis inmunis ab eadem ordinatione repperitur. Adest  Transmari [814 1Kb] , Nouiomensis episcopi, legatus quidam presbiter, astruens eundem presulem ita graui langore [815 1Kb] detentum, ut ad eandem [816 1Kb] synodum uenire non ualuerit; id quoque nostrates, qui aderant, attestantur [817 1Kb] episcopi.

Tertia tandem die, insistente precipue Liuddulfo [818 1Kb] legato et capellano regis Otthonis, quoniam idem rex id omnino fieri precipiebat, excommunicatur Hugo comes, inimicus Ludowici regis, pro supra memoratis malis ab ipso perpetratis; eo tamen modo, donec resipiscat, et ad satisfactionem coram Marino uicario, uel episcopis quibus iniuriam fecit, deueniat; quod si facere contempserit, Romam pro absolutione sui proficiscatur. Excommunicantur et duo pseudepiscopi, ab Hugone damnato ordinati, Tetbaldus et  Iuo [819 1Kb] , prior post expulsionem ipsius in Ambianensi urbe, alter post damnationem eiusdem Hugonis in Siluanectensi, ab ipso [820 1Kb] constituti. Excommunicatur etiam quidam clericus Laudunensis nomine Adelomus, quem accusauit Rodulfus episcopus [821 1Kb] suus, eo quod Tetbaldum excommunicatum in ecclesiam  introduxerit. uocatur Hildegarius, Beluacensis episcopus, litteris prefati Marini, ut [822 1Kb] ueniat coram ipso, uel eat Romam, rationem redditurus coram domno papa pro illicita ordinatione predictorum pseudepiscoporum, cui interfuerat. uocatur et Heribertus, Heriberti comitis filius, ad satisfactionem uenire pro malis, que contra episcopos agebat.

His ita gestis, episcopi reuertuntur in sua. Liuddulfus [823 1Kb] autem capellanus Otthonis Marinum uicarium deducit ad regem suum in Saxoniam, ubi consecraturus erat [824 1Kb] ecclesiam uuldensis monasterii. Post cuius consecrationem [idem [825 1Kb] ] Marinus, exacta hieme, Romam reuertitur. Hoc anno defunguntur episcopi Geruncus Biturigensis [826 1Kb] et Rodulfus Laudunensis.  Nascitur regi Ludowico filius, quem presul Artoldus de sacro fonte suscepit, patris ei nomen imponens [827 1Kb] . Anno



DCCCCXLIX [828 1Kb]

Laudunenses, qui fidelitati [829 1Kb] Ludowici regis attendebant, eligunt sibi presulem Roriconem diaconem, ipsius regis fratrem, quemque consecrat Artoldus archiepiscopus Remis. Qui tamen non receptus Lauduno, apud Petrepontem munitionem resedit. Ambianenses Tetbaldum, quem eis Hugo constituerat episcopum, exosi, castrum Arnulfo comiti produnt, qui aduocans regem Ludowicum, oppidum ipsum cepit, Tetbaldum expulit, et Ragembaldum illuc Atrabatensem [830 1Kb] quendam monachum, quem idem [831 1Kb] Ambianenses prius sibi delegerant [832 1Kb] ,  introduxit; quique Remos a rege perductus, ordinatur episcopus ab Artoldo archiepiscopo. Altmontem munitionem, quam tenebat Dodo, frater domni Artoldi episcopi, milites Remensis ecclesie, qui recepti non fuerant ab ipso presule, furtiua capiunt proditione; et aduocantes Hugonem excommunicatum, in oppido [833 1Kb] suscipiunt, indeque per uillas episcopii circumpositas rapinis deseuiunt. Imminente denique paschali sollemnitate, Gerberga regina proficiscitur ad fratrem suum Ottonem regem, et Aquisgrani palatio [834 1Kb] pascha cum ipso celebrat. Ibi tunc diuersarum gentium affuere legationes, Grecorum scilicet, Italicorum, Anglorum, et aliorum quorundam populorum.

Regressa Remos regina cum fraterni [835 1Kb] auxilii  pollicitatione, rex Ludowicus Laudunum improuisus [836 1Kb] aggreditur, et noctu muro latenter a suis ascenso, disruptisque portarum seris, oppidum ingreditur, capitque custodes, preter eos qui turrim  regie domus conscenderant, quam ipse ad portam castri fundauerat. Hanc itaque capere non ualens, a  ciuitate secludit, ducto intrinsecus muro. Quo comperto, Hugo [837 1Kb] comes illo cum suis proficiscitur, et rex Chonradi [838 1Kb] Lothariensium ducis auxilium, missa legatione, petit. Hugo uero appropians turri, ante portam metatur, et introducens in arcem custodes cum sufficiente uictu, recedit a monte. Rex igitur obuiam pergit Chonrado, et ipse dux cum rege locutus, indutias belli disponit inter ipsum et Hugonem usque ad mensem Augustum, dum rex idem locuturus pergat ad regem Ottonem. Cum quo postquam locutus est, Remos reuertitur; ubi Adalbertus filius Heriberti ad eum ueniens, ipsius efficitur. Ragenaldus [839 1Kb] comes, iunctis sibi quibusdam fidelibus Artoldi presulis, munitionem quandam construit in fluuio Materna, scilicet apud Maroilum [840 1Kb]  .  Codiciacum castrum domno Artoldo presuli redditur ab his qui custodiebant illud ex parte Hugonis comitis uel Tetbaldi, quique se committunt eidem archiepiscopo. Altmontem presidium, quod ingressus cum suis tenebat Hugo quondam episcopus, obsident Dodo, frater domni Artoldi, cum fidelibus ipsius et Theodericus comes, et ante portam ipsius castri castra sibi constituunt atque premuniunt.

Hugo comes collecta suorum multa Nortmannorumque manu, Laudunum adit, et suos qui arcis [841 1Kb] domum tenebant educit, aliosque cum sufficiente uictu custodes introducit. Et profectus hinc in pagum Porticensem, supra Caldionem [842 1Kb] castra metatur, indeque ad regem Ludowicum Remis degentem quasi pacis petende gratia mittit; insperatusque  interim Laudunum [843 1Kb] aggressus capere nisus est, frustratoque [844 1Kb] consilio reuertitur in sua. Rex uero, euocato Arnulfo atque [845 1Kb] quibusdam Lothariensium, post eum proficiscitur usque in pagum Siluanectensem. Arnulfus itaque suburbium ciuitatis ipsius igne succendit, et sic ad propria regrediuntur. Hugo igitur, non modico [846 1Kb] tam suorum quam Nortmannorum collecto exercitu, in pagum Suessonicum uenit, et missis ad regem episcopis, Widone [847 1Kb] Autisioderensi [848 1Kb] , et Ansegiso Trecassino [849 1Kb] , Ragenaldum [850 1Kb] comitem sibi accersiit; et ita, dato alterutrum [851 1Kb] iureiurando, treuge sunt accepte usque octauas [852 1Kb] pasche. Nec longum post, rex cum Arnulfo locutus est. Ragenaldus comes castrum quondam Heriuei, uidelicet  Castellionem, conscenso [853 1Kb] noctu muro capit; et Dodo, frater domni Artoldi, tertia dein [854 1Kb] die Altmontem simili pene modo recepit [855 1Kb] .

 Agapitus papa synodum habuit apud sanctum Petrum, in qua dampnationem Hugonis episcopi apud Ingulenheim factam confirmauit, excommunicans etiam Hugonem principem, donec Ludowico regi satisfaciat [856 1Kb] . Bernardus quidam partium Hugonis, habens castellum super Isaram fluuium nomine Colnacum [857 1Kb]  , se cum ipso castello committit Adalberto comiti [858 1Kb] . Quedam ecclesia in honore sancte Marie dicata super Arnam riuum, claris illustratur miraculis, et sanitatum presidiis. Item altera ecclesia in ipsius honore super Pidum riuulum [859 1Kb] sita, pene simili resplendet nitela. Anno



DCCCCL

rex Ludowicus ad Ottonem regem proficiscitur trans  Mosellam, consilium querens et auxilium ab eo de pace fienda inter se et Hugonem. Qui promittit se missurum ei ducem Chonradum cum Lothariensibus ad id exsequendum. Qui dux ueniens cum episcopis quibusdam et comitibus, locutus est cum Hugone de paciscenda pace; quodque apud ipsum inuenit, Ludowico regi renuntiauit. Sicque ad Ottonem rediit [860 1Kb] , dimissis apud Ludowicum quibusdam comitibus, qui uoluntatem regis Hugoni significent. Itaque rex Ludowicus et Hugo princeps super Maternam fluuium pacem facturi cum suis deueniunt. Et residentes isti ex hac parte fluuii, illi ex altera, legatos inuicem sibi [861 1Kb] mittunt; et mediantibus atque [862 1Kb] sequestris Chonrado duce, Hugone Nigro, Adalberone [863 1Kb] quoque ac Fulberto episcopis, Hugo ad regem uenit et suus efficitur, pacaturque cum  Arnulfo comite et Ragenoldo atque [864 1Kb] Artoldo archiepiscopo, reddens regi [865 1Kb] turrim Lauduni.

Post hec iterum Hugo [866 1Kb] colloquium cum rege apud Compendium habuit, ubi datur episcopatus Nouiomensis Rodulfo, archidiaconatus eiusdem ecclesie ministerio fungenti, quem ipsi Nouiomenses [867 1Kb] sibi delegerant [868 1Kb] dari presulem. Nec longum post tempore [869 1Kb] Hugo cum exercitu Ambianensem petit urbem, ibique in turri, quam Ragembaldus [870 1Kb] episcopus tenebat, recipitur [871 1Kb] ; alteram uero turrim, quam Arnulfi comitis homines custodiebant, obsidet, rege Lauduni egritudine decubante. Otto rex, qui quandam Wenedorum [872 1Kb] magnam obsederat urbem, nomine Proadem [873 1Kb]  ,  regem ipsorum in subiectionem recipit; sed et Hungaros sibi subditos facit. Homines Ragenoldi comitis quandam munitionem Rodomensis ecclesie super  fluuium uidulam [874 1Kb] sitam, quam uocant Brainam [875 1Kb] , furtiuo capiunt ingressu. Unde iratus Hugo princeps, ad regem mittit; et rex illo profectus, eosdem inuasores expellit inde, et [876 1Kb] ipsum castrum prioribus reddit custodiis. Deinde colloquium petit Hugonis: quod dum haberet [877 1Kb] , custodes castri Codiciaci, qui desciuerant a domno Artoldo presule, Tetbaldum comitem in ipso recipiunt oppido. Quare iratus rex, rogat Hugonem, ut reddat ipsam sibi munitionem, sed quoniam id [878 1Kb] optinere non potuit [879 1Kb] , Tetbaldo comite omnimodis [880 1Kb] obsistente, infensus Laudunum, Hugone inconsulto, recessit [881 1Kb] . Tetbaldus a Codiciaco [882 1Kb] plures eorum, quos intus inuenerat, expulit. Domnus Artoldus prefatum Rodulfum, Nouiomensium electum, Remis ordinat episcopum.  Berengarius quidam princeps Italie, ueneno, ut ferunt, necato Lothario rege, Hugonis filio, rex efficitur Italie. Anno



DCCCCLI

Ludowicus rex Aquitaniam cum exercitu petiit [883 1Kb] , sed antequam eandem ingrederetur prouintiam, Karlus Constantinus, uienne princeps, et Stephanus Aruernorum presul ad eum uenientes, sui efficiuntur; idem uero episcopus opimis eum honorat muneribus. Willelmus quoque Pictauensis obuiam [884 1Kb] ei fuit. Dumque moratur Aquitaniam rex intrare, graui corripitur infirmitate; quem suscipiens Letaldus [885 1Kb] , quidam Burgundie comes, qui tunc etiam suus nouiter effectus erat, utiliter eum in ipsa egritudine obseruauit. Reparatis igitur sibi uiribus, rex  in Franciam regreditur. Interea Fredericus [886 1Kb] Adalberonis episcopi frater, qui filiam Hugonis principis sibi desponderat, in hoc regnum ueniens, munitionem in loco qui dicitur Fanis [887 1Kb]  , inconsulto rege uel regina construere cepit, et loca circumposita crebris depredationibus diripit. Pro qua re ualde molestus rex Ludowicus, legationem suam dirigit ad Ottonem. Hugo princeps ad eundem regem Ottonem, inuitatus ad ipsum [888 1Kb] , uadens, duos illi premisit leones, et ipse mox subsecutus [889 1Kb] , honorifice ab eodem in diebus pasche susceptus est; decenterque habitus ab eo, per ipsos paschalis sollemnitatis dies exultanter Aquis cum ipso [890 1Kb] mansit; multisque donis opime ab eo muneratus reuertitur, deducente se duce Chonrado usque ad fluuium  Maternam. Qui dux Chonradus quibusdam infensus [891 1Kb] Lothariensibus, turres quorundam deicit, et quosdam uirdunensium honoribus priuat; Raginerii [892 1Kb] uero comitis quoddam [893 1Kb] castellum capit,  cetera ipsius obsidere [894 1Kb] facit. Legati regis Ludowici ab Ottone regressi, nuntiant, nolle immo prohibere Ottonem regem, ne Fredericus uel aliquis suorum ullam [895 1Kb] munitionem in hoc regno habeat, nisi consensum regis Ludowici super hoc sibi obtinere queat.

Hungari ab Italia transcensis [896 1Kb] Alpibus egressi, Aquitaniam ingressi sunt; ibique tota pene demorati estate, multis hanc regionem rapinis et internetionibus [897 1Kb] attriuerunt; sicque per Italiam reuersi sunt in terram suam. Ludowicus rex munitionem quandam nomine Brenam, quam quidam predones, Gotbertus scilicet ac frater eius Angilbertus, munierant [898 1Kb] , obsidet, penuriaque famis oppressam, capit tandem [899 1Kb] ac diruit; inde reuersus, ad colloquium  Arnulfi et Hugonis proficiscitur. At Hugo, quoniam infensus erat Arnulfo propter castrum Monasteriolum et terram quondam Erluini, quam idem Arnulfus occupauerat, ad ipsum colloquium uenire noluit; sed ipsam terram ingressus cum Rotgario, Erluini filio, quoddam castrum obsedit. Rex autem, petente [900 1Kb] Arnulfo, ad eum misit, ipsamque obsidionem resolui fecit, induciasque uel treugas [inter ipsos [901 1Kb] ] usque ad Kalendas Decembris accepit.

Ottogeba [902 1Kb] regina, mater Ludowici regis, egressa Lauduno, conducentibus se quibusdam tam Heriberti quam Adalberti fratris ipsius hominibus, ad Heribertum proficiscitur; qui suscipiens eam, ducit in coniugem. Unde rex Ludowicus iratus, abbatiam  sancte Marie, quam ipsa Lauduni tenebat, recepit, et Gerberge uxori sue dedit; fiscum [903 1Kb] quoque Atoniacam suo dominio subdidit. Otto rex Italiam adiit; ad cuius aduentum Berengario Longobardorum [904 1Kb] rege ab urbe Papia fugiente, ipse Otto eandem ingreditur urbem, uxorem quoque Lotharii regis defuncti, filii Hugonis, sororem Chonradi regis Iurensis, sibi coniugem duxit [905 1Kb] . Sarraceni meatum Alpium obsidentes, a uiatoribus Romam petentibus tributum accipiunt, et sic eos transire permittunt. Anno



DCCCCLII

Otto [906 1Kb] rex legationem pro susceptione sui Romam dirigit, qua non obtenta, cum uxore in sua regreditur,  dimissis ad custodiam Papie quibusdam ex suis. Ludowicus cum Gerberga regina Laudunum repetit [907 1Kb] . Berengarius rex ad Chonradum ducem, qui Papie remanserat, uenit; a quo in fide ipsius susceptus, ad Ottonem perducitur. Quem ille  benigne suscipiens, concessis eidem rebus, prout sibi uisum fuit, quibusdam in Italia [908 1Kb] pacifice redire permisit; ipse quoque Otto  post celebrationem pasche Papiam regreditur. Hugo comes cum suis super Maternam fluuium uenit; cui occurrit dux Chonradus cum quibusdam Lothariensibus; obsidentque pariter munitionem apud Maroilum [909 1Kb] , quam Ragenaldus [910 1Kb] comes cum hominibus domni Artoldi presulis intra ipsum fluuium nuper construxerat; instructisque multis undique machinis, fortiter opprimunt; tandemque non sine suorum damno capiunt atque succendunt, his [911 1Kb] qui intus erant ad fidem Chonradi egressis. Nepotes Hugonis, Heribertus et Rotbertus [912 1Kb] , interim in loco qui dicitur Mons-Felicis sibi munitionem instruunt;  sicque tam Hugo quam Chonradus reuertuntur in sua. Nec mora, rex Ludowicus et Artoldus archiepiscopus cum [913 1Kb] Ragenaldo comite profecti super Maternam fluuium, munitionem, quam prefati principes succenderant, restruunt, custodesque ibi plures instituunt. Inde rex cum Ragenaldo proficiscitur in partes uicturiaci [914 1Kb] castri, quod tenebat Walterius quidam, qui nuper a rege defecerat, et cum ipso castro se Heriberto subdiderat. Cuius uillas depredationibus incendiisque deuastant, necnon Pontigonem fiscum, quem Heribertus inuaserat; aliamque munitionem rex contra uicturiacum instruit, et quosdam sibi fideles ex paribus [915 1Kb] Walterii ad custodiam inibi [916 1Kb] dimittit; ipsamque munitionem Odalrico abbati cuidam ex Burgundia  committit; et sic Laudunum repetit. Nec mora, Remos cum regina reuertitur. Artoldus archiepiscopus in monasterio sancti Basoli monachos mittit, expulsis clericis qui seruiebant ibi [917 1Kb] , committens illud Hincmaro et Rotmaro abbatibus. Anno



DCCCCLIII

incipiente, Hugo princeps legatos mittit ad regem Ludowicum pro pace ac [918 1Kb] concordia inter ipsos firmanda, petens ut regina Gerberga suum petat colloquium [919 1Kb] ; quod et fecit, muneribusque ab eodem [920 1Kb] honorata Remos rediit; obtinuitque Hugo a rege, ut munitio, que contra uicturiacum castrum constructa fuerat, solueretur. Placitum ergo concordie ac pacis rex et Hugo mediante quadragesima iniere Suessionis. Exoritur interea inter Ottonem  regem et Liudulfum filium eius, Chonradum quoque ducem et quosdam regni ipsius primates, discordia. Nato siquidem regi filio ex moderna coniuge, ferebatur eidem puero rex regnum suum promittere,  quod olim, priusquam Italiam peteret, Liudulfo delegauerat, et magnates suos eidem promittere fidelitatem iureiurando fecerat. Rex igitur Chonradum [921 1Kb] a ducatu Lothariensium remouet, et Chonradus querebat ut regem caperet. Quo comperto, rex [922 1Kb] caute se agere cepit, de interitu uero Chonradi querere; Chonradus autem oppida sua munire. At Ragenarius [923 1Kb] , ei iam dudum inimicus, quoddam ipsius munitissimum obsidet [924 1Kb] castrum. Collecta [925 1Kb] ergo [926 1Kb] Chonradus quanta potuit militum manu, ad resoluendam properat obsidionem. Quibus mutuo congressis et pluribus utrimque peremptis [927 1Kb] , Chonradus in fugam uertitur [928 1Kb] , et urbem [929 1Kb] Mogontiam [930 1Kb] ingreditur.

Interea Gerberga regina Lauduni geminos est  enixa, quorum unus Karolus, alter uocatus est Heinricus; sed Heinricus mox [931 1Kb] post baptismum defunctus est. Synodus quinque episcoporum apud sanctum Theodericum in territorio Remensi celebratur, Artoldo archiepiscopo presidente. Ad quam uocatus Ragenaldus comes ob res ecclesiasticas ab eo peruasas, uenire noluit, sed deprecatus est regem, ne excommunicaretur, ut ad synodum mitteret; cuius excommunicatio, rege petente, tunc intermissa est. Otto rex urbem Mogontiam, ubi Chonradus se receperat, obsidet; tandemque post duos fere menses cum egresso ad se Chonrado locutus, et obsidibus ab eo acceptis, trans Rhenum regreditur. Nec mora, Chonradus, dimisso Mogontie militum suorum presidio, Mettensem appetit urbem, quam  mox furtiua peruadit irreptione [932 1Kb] . Otto rex uocatus a fratre Heinrico, Baioariam [933 1Kb] petit, quam filius eius Liudulfus, captis quibusdam urbibus, deuastabat. Chonradus Mettensem [934 1Kb] quoque urbem, post non modicam ipsius depredationem, hortatu [935 1Kb] , ceu fertur, Agenoldi abbatis reliquit. Wicfredus Coloniensis antistes defungitur, et Bruno, frater regis Ottonis, inibi pontifex ordinatur; cui etiam rex Otto regnum Lothariense committit. Anno



DCCCCLIu [936 1Kb]

prememoratus Chonradus, pacto cum Hungaris inito, eos per regnum Lothariense deducit, usque in terram Ragenarii [937 1Kb] scilicet, emuli sui, atque Brunonis episcopi; nimiaque [938 1Kb] peracta depredatione, cum preda magna captiuorumque multitudine  regnum ingrediuntur Ludowici. Sicque per pagos [939 1Kb] ueromandensem, Laudunensem atque Remensem, Catalaunensem quoque transeuntes, Burgundiam intrant. Quorum non parua manus tam  preliis quam morbis interiit; ceteri per Italiam reuertuntur in sua. Ludowicus, filius regis, Lauduni defungitur. Ludowicus rex egressus Lauduno, Remensem, uelut [940 1Kb] ibi moraturus, repetit [941 1Kb] urbem. Antequam uero ad Axonam [942 1Kb] fluuium perueniret, apparuit ei quasi lupus precedens; quem admisso insecutus equo, prolabitur, grauiterque attritus Remos defertur, et protracto langore [943 1Kb] decubans, elefantiasi [944 1Kb] peste perfunditur. Quo morbo confectus, diem clausit extremum, sepultusque est apud sanctum Remigium. Gerberga regina mittit ad Hugonem, eius consilium et auxilium petens. Quam ille ad colloquium asciscit, et uenientem honorifice suscipit atque consolatur; et [945 1Kb] de prouectione filii eius in regnum pollicetur. Liudulfus,  expulso Heinrico patruo [946 1Kb] suo, tocius Baioarie nanciscitur principatum. Lotharienses tam Chonradi ducis infestationibus, quam mutuis inter se depredationibus lacerantur. Fulcarius [947 1Kb] , decanus monasterii sancti Medardi, Nouiomensium Remis ordinatur [948 1Kb] episcopus. Fredericus, frater Adalberonis [949 1Kb] episcopi, Hugonis principis filiam ducit uxorem. Rauciacum, munitionem Ragenaldi. Heribertus comes per quosdam satellites suos furtiua peruadit [950 1Kb] irruptione [951 1Kb] .

Lotharius puer, filius Ludowici, apud sanctum Remigium rex consecratur ab Artoldo archiepiscopo, fauente Hugone principe, ac Brunone archiepiscopo, ceterisque presulibus ac proceribus Francie, Burgundie [952 1Kb] atque Aquitanie. Burgundia quoque et  Aquitania Hugoni dantur ab ipso. Castrum Rauciacum Ragenaldo redditur, datis quibusdam uillis Heriberto ex parte Ragenaldi. Et regina Gerberga cum filio rege [953 1Kb] Laudunum reuertitur. Nec longum post milites Ragenaldi quandam munitionem Heriberti, que dicitur Mons-Felicis, trans Maternam fluuium clandestina [954 1Kb] irruptione [955 1Kb] capiunt. Heribertus igitur et Robertus frater eius eandem munitionem obsident, et Heribertus legatos Remis ad Ragenaldum mittit, pro reddendo sibi oppido. Abnuit Ragenaldus, nisi ab obsidione discedatur, et ad examinis rationem conueniant pro subreptis [956 1Kb] mutuo sibi castris. Quo facto, uillas recipit ab Heriberto, quas pro predicto [957 1Kb] castro dederat, et oppidum Montis-Felicis Heriberto reddit. Albrico  patricio Romanorum defuncto, filius eius Octauianus, cum esset clericus, principatum [958 1Kb] adeptus est; quique postea, defuncto Agapito, suggerentibus sibi Romanis, papa Urbis efficitur. Anno



DCCCCLu


rex Otto Hungaris de locis suis predatum progredientibus obuiam profectus, pugnauit cum eis, et uicit, nec eos ingredi regna sua permisit. Hugo princeps Gerbergam reginam cum filio suo rege Lothario Parisius honorifice ad pascha suscipiens, decenter secum per plures detinuit dies; inde cum ipso rege in Aquitaniam [959 1Kb] profectus, urbem Pictauim petiit. Willelmum uero ibi non inueniunt, ipsam tamen urbem obsident, diuque in eadem obsidione residentes nichil proficiunt; castrum tamen sancte Radegundis urbi contiguum Ragenaldus comes clandestina [960 1Kb] irruptione [961 1Kb] cepit, atque [962 1Kb] succensum est; tandem post duos menses, exercitu uictus indigentia fatigato, ab obsidione disceditur. Willelmus  collecto exercitu suo, exercitum regis insequitur. Quo audito, rex et Hugo contra redeunt. Quorum multitudine comminus uisa, Willelmus in fugam uertitur. Quem regie acies insecute, multos Aquitanorum interimunt, nonnullos nobilium uiuos capiunt. Willelmus cum paucis uix euasit [963 1Kb] .

Hungari cum inmensis copiis et ingenti multitudine Baioariam ingrediuntur, uolentes uenire in [964 1Kb] Franciam. Contra quos Otto rex cum Burislao, Sarmatarum  principe, et Chonrado iam sibi pacificato pugnauit  ; et eosdem Hungaros interimens, cunctos pene deleuit. Chonradus autem, qui ualde fortiter ea die pugnauerat, et regem precipue de uictoria confortauerat, ibidem peremptus est. Post hoc bellum pugnauit rex Otto cum duobus Sarmatarum  regibus; et suffragante sibi Burislao rege, quem dudum sibi subdiderat, uictoria potitus est. Fulcario episcopo defuncto, tandem post quinque menses Hadulfus quidam, Laudunensis clericus, a Nouiomensibus electus, ab Artoldo, Roricone ac [965 1Kb] Gibuino Remis ordinatur episcopus. Anno



DCCCCLuI

rex Otto placitum habuit apud Engulenheim [966 1Kb] cum Lothariensibus, a quibus et obsides accepit de cunctis pene ipsorum oppidis. Item aliud placitum ab [967 1Kb] eo post pascha Colonie habitum est; ubi non paucos a Lothariensibus thesauros accepit. Moxque pestilentia super Germaniam omnemque Galliam effusa, interiere nonnulli, plures graui sunt langore confecti. Rotbertus Treuirensis episcopus [968 1Kb] , et  Baldericus [969 1Kb]  , et [970 1Kb] duo alii episcopi ex ea peste sine mora defuncti sunt. Lotharius rex munitionem quandam super Charum [971 1Kb] fluuium, quam Ragenarius [972 1Kb] comes Ursioni cuidam Remensis ecclesie  militi abstulerat, pugnando recepit; et infantes Ragenarii ac milites quosdam ibidem inuentos secum abduxit; ipsumque castrum direptum incendit. Hugo princeps obiit. Gerberga regina colloquium habuit cum Brunone fratre suo, ubi predicto Ragenario sui milites et infantes redduntur; regine uero possessiones, quas illi quondam Gislebertus dux dotis nomine dederat, restituuntur. Episcopatus Treuirensis cuidam Haynrico [973 1Kb] , regis Ottonis propinquo, datur. Fulbertus Camaracensis episcopus defungitur; et ipsum episcopium cuidam Berengario Transrhenensi clerico tribuitur, nepoti Bouonis, Catalaunensis [974 1Kb] quondam episcopi, quique Remis ordinatur ab Artoldo archiepiscopo [975 1Kb] . Anno



DCCCCLuII

 quadam nocte in mense Ianuario illustrata est ecclesia Remensis sancte Dei genitricis repente paulo post mediam noctem [976 1Kb] magno splendore, presente domno Artoldo archiepiscopo, ammirante [977 1Kb] quoque pariter Withardo custode. Lotharius rex in superiorem profectus est Burgundiam. Bellorum tumultus agitantur inter Brunonem, ex presule ducem, et Ragenarium comitem ceterosque Lotharienses; item in Francia inter Balduinum filium Arnulfi et Rotgarium quondam Erluini ob castrum Ambianense [978 1Kb] . Rotbertus filius Heriberti se Lothario regi committit. Lotharius rex cum matre [979 1Kb] et amita [980 1Kb] sua, relicta Hugonis [981 1Kb] , obuiam pergit in pagum Camaracensem auunculo suo Brunoni. uidens uero Ragenarius, non posse se uenienti resistere multitudini,  ad Brunonem uenit [982 1Kb] . At quia quesitos dare noluit obsides, eum [983 1Kb] Bruno comprehendens, sub custodia secum deduxit; nec multo post trans Rhenum in exilium misit. Liudulfus Ottonis filius, qui pene totam obtinuerat Italiam, obiit, sepeliturque Mogontie apud sanctum Albanum. Anno



DCCCCLuIII

castrum Codiciacum quidam fideles Artoldi presulis clandestina capiunt irruptione [984 1Kb] . Harduinus subiectus Tetbaldi, cui Tetbaldus idem commiserat castrum, uidens oppidum captum, confugit [985 1Kb] cum suis in arcem. Erat autem turris illa firmissima. Ad quam expugnandam ueniens rex Lotharius cum domno Artoldo et nonnullis aliis episcopis atque comitibus, per duas fere hanc obsidet ebdomadas;  tandem nepotibus Harduini [986 1Kb] acceptis obsidibus, ab obsidione disceditur. Tum Tetbaldus adueniens, oppido non recipitur, reuersusque per pagum Laudunensem et Suessonicum, rapinis deseuiens, in sua regreditur. Homines Tetbaldi munitionem [quandam [987 1Kb] ], que uocatur Fara, tradentibus eam sibi quibusdam proditoribus, capiunt. Ad quam obsidendam Rorico presul Laudunensis, cum militibus  ecclesie Remensis et aliis, quoscumque ascisci potuit, amicis aduenit. Rege tandem Lothario aduentante, mediantibus Heriberto ac Rotberto fratribus, castrum iussione Tetbaldi redditur. Otto rex bellum [988 1Kb] aduersus Sarmatas habuit [989 1Kb] . Bruno Coloniensis archiepiscopus cum exercitu Lothariensium per Franciam proficiscitur in Burgundiam, locuturus cum sororibus ac nepotibus suis. Anno



DCCCCLIX

Bruno iterum [990 1Kb] in Franciam uenit, et apud Compendium cum regina sorore ac nepotibus suis discordantibus pro quibusdam castris, que rex Lotharius ex Burgundia receperat, colloquium habuit; obsidibusque datis, pacem inter ipsos usque ad [991 1Kb] futurum placitum [992 1Kb] pepigit. Lotharius rex cum  matre regina Coloniam proficiscitur [993 1Kb] in diebus pasche, moraturus hac festiuitate cum auunculo suo Brunone. Dataque illi securitate de regno Lothariense, et quibusdam acceptis ab auunculo donis, Laudunum reuertitur. Lotharienses a duce Brunone [994 1Kb] desciscunt, suadente quodam Immone, qui eius pridem consiliarius extiterat et ab eo nuper recesserat, propter oppida quedam ipsorum nouitia, que idem dux euerti precipiebat, aliaque onera ipsis [995 1Kb] insueta, que illis imponere uelle ferebatur. Quibus postmodum euocatis [996 1Kb] , Fredericum quendam comitem eis uice sua prefecit. Arnulfus comes Remis uenit, et ecclesiam sancte Marie non modico argenti pondere munerauit; unde arce, quibus sancti Calisti [997 1Kb] sanctique Nicasii ac sancte Eutropie  membra ceterorumque sanctorum quorumdam pignera continentur, ornate uel cooperte [998 1Kb] sunt. Sed et quendam euangeliorum huius ecclesie librum auro argentoque decorauit; monasterio quoque [999 1Kb] sancti Remigii dona contulit. Castrum Diuionem [1000 1Kb] Rotbertus comes inuadit, regis expulsis fidelibus. Quapropter accitus [1001 1Kb] Bruno regis ac regine petitione, in Burgundiam uenit cum [1002 1Kb] Lothariensibus aliisque sibi subditis populis; idemque castrum, sed et Trecas ciuitatem quam prefatus potiebatur Rotbertus, obsidione uallat. Anno



DCCCCLX

apud Altmontem castrum proditores quidam deprehensi sunt a Manasse, nepote domni Artoldi presulis, ac damnati suspendio; inter quos etiam presbiter  quidam. Munitio quam uocant Macerias [1003 1Kb] , sita [1004 1Kb] supra Mosam infra terram Remensis ecclesie, Artoldo archiepiscopo redditur [coram [1005 1Kb] Frederico Lothariensium duce] a Lantberto, qui eam tenere prohibebatur. Richardus filius Willelmi, Nortmannorum principis [1006 1Kb] , filiam Hugonis, Transequani [1007 1Kb] quondam principis, ducit [1008 1Kb] uxorem. Diuionem quandam munitionem, quam regis Lotharii  fideles tenebant, Rotbertus frater Heriberti, fidelem regis se fallens, dolo ingressus inuadit, regiis expulsis custodibus. Ad quam recipiendam rex cum matre regina profectus, ipsum obsidet [1009 1Kb] castrum. Bruno [1010 1Kb] presul cum Lothariensibus et aliis sibi subditis illuc adueniens, obsides a Rotberto accepit, quos regi tradidit. Quorum unus, Odelrici [1011 1Kb] comitis filius, proditor comprobatus et iudicatus atque decollatus est, alter uiuus retentus. Otto et Hugo, filii Hugonis, mediante auunculo ipsorum Brunone, ad regem ueniunt ac sui efficiuntur. Quorum Hugonem rex ducem constituit, addito illi pago Pictauensi ad terram quam pater ipsius tenuerat; concessa Ottoni Burgundia. Audiens autem Bruno, quosdam aduersum se Lothariensium insurgere,  illo cum festinatione regreditur, rege ad obsidionem cum suis consobrinis dimisso. Quidam Brunonis hostium, Rotbertus nomine, Namuurum [1012 1Kb]  castrum muniebat; alter Immo munitionem quam dicunt Capremontem. Ad cuius obsidionem properans [1013 1Kb] Bruno, loca circumquaque rebus exhausta [1014 1Kb] repperit; sicque alimentis [1015 1Kb] abundantem obsidet hostem. Datis ergo treugis, Coloniam ingreditur. Rex quoque Lotharius, Diuionis [1016 1Kb] munitione recepta, intromissisque custodibus suis, Laudunum reuersus est. Anno



DCCCCLXI [1017 1Kb]

Wido presul Autisioderensis [1018 1Kb] obiit. Otto filius Hugonis quondam principis, ad regem Lotharium in ipsis festi paschalis diebus Laudunum uenit, sed  et nonnulli tam Francie quam Burgundie proceres [1019 1Kb] . Placitum regale diuersorumque [1020 1Kb] conuentus principum Suessionis habetur; ad quod impediendum, si fieri posset, Richardus, filius Willelmi Nortmanni, accedens, a fidelibus regis quibusdam peruasus, et interemptis suorum nonnullis, in fugam conuersus [1021 1Kb] est. Hugo, filius Rotgarii quondam comitis, adolescens [1022 1Kb] defungitur, et apud sanctum Remigium sepelitur. Artoldus Remensis archiepiscopus decessit [1023 1Kb] pridie Kalend. Octobris. Lotharius rex cum matre [Gerberga [1023* 1Kb] ] regina et quibusdam Francie proceribus Burgundiam petiit; quo quidam ex Aquitania [1024 1Kb] presules ac primates ad eum uenerunt. Anno



DCCCCLXII

 Gerberga regina fratris Brunonis colloquium petiit  [1025 1Kb] , eique hic frater eius, ne Hugoni Remense redderet [1026 1Kb] episcopium, prout fratres ipsius [1027 1Kb] petebant  , suggessit. Otto rex Romam pacifice adiit, et amabiliter exceptus, atque honore illic imperiali sublimatus est. Quod Berengarius Italie rex indigne ferens, regiones, quas regere debebat, incendere atque uastare cepit. Rex Lotharius locutus cum Hugone consobrino suo, petitus est ab eo, ut prefato Hugoni Remensem restituat episcopatum; indeque inducias paciscuntur usque ad medium mensis Aprilis. Synodus tredecim episcoporum in pago Meldensi super Maternam fluuium, ex Remensi uidelicet ac Senonensi diocesi, celebratur, presidente Senonensi presule, satagentibus quibusdam episcopis, ut Hugoni sepedicto Remense rediberetur  [1028 1Kb] episcopium. Renitentibus autem precipue Roricone Laudunensi et Gibuino Catalaunensi presulibus, et asserentibus, quod a tot episcopis excommunicatus a minore numero absolui non poterat [1029 1Kb] , ita relinquitur usque ad interrogationem pape Romani. Die [1030 1Kb] natiuitatis domine nostre Dei genitricis demoniacus quidam, seruus Gerberge regine, nudus accurrens per mediam ecclesiam usque ad altare, ibidem prostratus iacuit ut mortuus, tandem [1031 1Kb] a nequam spiritu surgens purgatus est. Ipsa die quidam cecus nomine Harbertus [1032 1Kb] ibidem est illuminatus [1033 1Kb] .

Rex [1034 1Kb] Lotharius cum Arnulfo principe locutus, pacem fecit inter ipsum et nepotem ipsius omonimum [1035 1Kb] eius; quem infensum [hic comes [1036 1Kb] ]  habebat ob necem fratris eiusdem, quem de infidelitate [1037 1Kb] sua [1038 1Kb] deprehensum idem comes interimi fecerat. Tunc ipse princeps omnem terram suam in manu regis dedit, ita tamen ut ipse [1039 1Kb] in uita sua inde honoratus existeret. Tetbaldus quidam [1040 1Kb] cum Nortmannis cunfligens, uictus est ab eis, et fuga dilapsus euasit. Qui seniorem suum Hugonem proinde infensum [1041 1Kb] habens, ad regem uenit; a quo, sed et a regina Gerberga [1042 1Kb] , benigne susceptus, et miti consolatione refocilatus, abscessit. uulfaldus [1043 1Kb] , abbas monasterii sancti Benedicti, presul efficitur urbis [1044 1Kb] Carnotensis. Legatio ueniens a [1045 1Kb] Iohanne papa, intimat prefatum Hugonem quondam episcopum tam ab ipso papa quam ab omni Romana synodo excommunicatum,  sed et [1046 1Kb] ab alia synodo apud Papiam celebrata.  Cuius legationis redditi certiores per Brunonem archiepiscopum, elegimus ad episcopatum [1047 1Kb] Remensem Odelricum [1048 1Kb] illustrem clericum, Hugonis cuiusdam comitis filium, fauente Lothario rege cum regina matre prefatoque Brunone. Quique Remis ordinatur ab episcopis Widone Suessonico, Roricone Laudunensi, Gibuino Catalaunensi, Hadulfo Nouiomensi, Wicfredo uirdunensi. Anno



DCCCCLXIII

Odelricus [1049 1Kb] Remensis archiepiscopus proceres Francie, qui possessiones quasdam Remensis occupauerant ecclesie, uocari fecit. Ego uero, fractus etate et attritus infirmitate, ministerium [1050 1Kb] abdicaui prelature coram eodem presule. Quique me hoc absoluens iugo, imposuit illud per electionem  fratrum nostrorum [1051 1Kb] nepoti meo Flodoardo [1052 1Kb] , septuagesimo etatis mee anno. Catalaunensem urbem, presule Gibuino egresso, Heribertus et Rotbertus fratres obsident; explicitisque tandem [1053 1Kb] nundinis, igne succendunt; milites uero in [1054 1Kb] turre quadam [1055 1Kb] loci conscensa liberantur. Anno



DCCCCLXIu

hiemps [1056 1Kb] magna et aspera ualde fuit [1057 1Kb] usque Kalendas Febroarii [1057* 1Kb] mensis. Domnus presul Odelricus Tetbaldum quendam procerem excommunicat [1058 1Kb] propter castrum Codiciacum et quedam predia sancti Remigii, que improbe obtinuerat et pertinaciter retinebat. Heribertus comes uillam Sparnacum ei reddit, et amiciciam prefati presulis impetrauit; ceteras quoque uillas [1059 1Kb] Remensis  ecclesie, quas occupauerat, eidem pontifici repetenti [1060 1Kb] non ambigit reddere. Anno



DCCCCLXu

Otto filius Hugonis, qui Burgundie preerat, obiit, et rectores eiusdem [terre [1061 1Kb] ] ad [1062 1Kb] Hugonem et Oddonem [1063 1Kb] clericum, fratres ipsius, sese conuertunt. Arnulfo quoque principe decedente, terram illius rex Lotharius ingreditur, et proceres ipsius prouintie, mediante Roricone presule Laudunensi, eidem subiciuntur regi. Quo Laudunum repetente [1064 1Kb] , mater ipsius Gerberga regina cum filio Karolo puero ibidem remansit. Odelricus archiepiscopus Sparnacum ab [1065 1Kb] Heriberto recepit, et Codiciacum a Tetbaldo; quemque [1066 1Kb] a uinculo [1067 1Kb] excommunicationis absoluit;  et filio ipsius, qui eidem se commiserat, ipsum concessit castrum.

 Otto imperator ab urbe Roma regrediens, Coloniam uenit, ibique Gerbergam reginam, sororem suam, cum [1068 1Kb] filiis Lothario rege Karoloque puero ad se uenientem, excepit; et cum eis aliisque multis proceribus placitum magnum habuit. Qui Rome, Octauiano papa, a quo fuerat susceptus et ad imperii regenda gubernacula benedictus, ab Urbe digresso, et sepe illum reuocante imperatore, a quo, quia de inreligiositate sua corripiebatur reuerti nolente, congregata synodo, Iohannem  illustrem quendam eiusdem ecclesie clericum per electionem Romanorum papam ordinari fecit. Sed eo Papiam regrediente [1069 1Kb] , Octauianus a Romanis recipitur; nec multo post uita decessit. Iohanne uero  cum imperatore demorante Papie, Romani quendam Benedictum ipsius ecclesie scriniarium eligunt atque pontificem sibi ordinari faciunt, qui in Iohannis electione consenserat [1070 1Kb] et eidem subditus extiterat. Imperator Otto Romam reuersus, conuocata magna synodo, et [1071 1Kb] Iohanne in sede sua restituto, Benedictum [1072 1Kb] , episcoporum [1073 1Kb] totius synodi iudicio depositum, abduxit [1074 1Kb] secum et in Saxoniam direxit. Anno



DCCCCLXuI

Lotharius rex uxorem accepit Emmam, filiam . . . . .  regis quondam Italici [1075 1Kb] . Odelricus archiepiscopus Ragenaldum comitem excommunicat pro uillis ecclesie Remensis, quas pertinaciter retinebat [1076 1Kb] . Et ipse comes loca quedam eiusdem episcopii  cum suis peruadens, rapinis incendiisque deuastat. [1Kb]



Addit codex 1.


Eodem tempore directe sunt littere a quodam comite duci Aquitanorum, hec continentes. Duci Aquitanorum G. Raynaldus comes Portinensis, quicquid quilibet bonus estimat primum. De collocutione nostra et de profectione, de qua me monuisti, contradico omnino. Nam etas et alia impedimenta officiunt itineri nostro. Sed de genealogia.  seu de parentela, qua me presente narrare uolebas, quod inde noui.  litteris tibi mea cura mandat. Mathilde et Alberada filie fuerunt Gerberge. De Mathilde processit Rodulfus rex, et Mathildis soror eius. De Alberada Ermentrudis. De Mathilde filia Mathilde Berta. De Ermentrude Agnes. De Berta Geraldus Geneuensis. De Agnete Wido [1082_4 1Kb] .



Addit codex 2.


Ipso anno uir uite uenerabilis, et Remensis ecclesie presbiter, nomine Frodoardus, sanctitatis honore [1077 1Kb] uenerandus, castitatis splendore angelicus, fulgore sapientie celicus [1078 1Kb] ceterarumque uirtutum insignibus abundanter [1079 1Kb] oppletus, precedentis libelli aliorumque librorum dictator egregius, quinto [1080 1Kb] Kalendas  Aprilis [1081 1Kb] terrene peregrinationis relinquens exilia, ciuica, ut credimus,  adeptus est iura. Mira et inaudita inundatio pluuie et fragor tonitrui ac coruscatio fulgoris decima Kalendas Augusti accidit [1085 1Kb] 967. 968. 969. 970. 971. 972. 973. 974. 975.

Anno 976 destruxit Adelbero, nomine non merito archiepiscopus, arcuatum opus, quod erat secus ualuas ecclesie sancte Marie Remensis; supra  quod altare sancti Saluatoris habebatur, et fontes miro opere erant positi. Et in ipso tempore quadragesime [1086 1Kb] , maioris ebdomade feria quarta, tertia decima Kalendas Maii indictio [1087 1Kb] quarta, circa mediam diem, bellum agitur inter Karolum, regis filium fratrem  , et Godefridum atque Arnulfum, Lotharienses comites. In quo bello ceciderunt ex parte Karoli de proceribus Emmo de Longia, qui erat miles Hugonis ducis, et Hetdo [1088 1Kb] fidelis Karoli et alii; ex parte uero Godefridi multo plures; et ipse Godefridus lancea perfossus ad terram cecidit; tandem a suis post solis occasum utcumque sublatus deportatusque est. Qui postea per spatia temporum uixit, sed numquam pristine sanitati plenissime restitutus fuit. Arnulfus quippe, ut ferunt nonnulli,  fugam tamdiu remeans tenuit, quousque in propria ueniens, quiescere quiuit. Ipso in anno tertia decima Kalendas Ianuarii presul Rorico sancte Laudunensis ecclesie, qui erat langore [1089 1Kb] paralisi [1090 1Kb] correptus, post multas ac debitas Deo pro ipsa infirmitate  redditas gratias, uita decessit, uidelicet uigilia sancti Thome apostoli post laudes Dei matutinales. Ipso anno circa mensem Augustum septem denariis emebatur uini modius.

Anno 977 Adalbero [1091 1Kb] iuuenis, qui erat ex Lotharii natus regno, Roriconi episcopo successit tali modo. Septima decima [1092 1Kb] Kalendas Februarii, in natale sancti Marcelli pape, donum episcopii Laudunensis ecclesie in ipsa accepit ecclesia Lotharii regis largitione. Deinde nonas [1093 1Kb] Kalendas Aprilis, uigilia uidelicet annuntiationis dominice, presbiter est [1094 1Kb] ordinatus in prescripta sancte Marie ecclesia ab archiepiscopo Adelberone Remis. Denique [1095 1Kb] postea Kalendas Aprilis episcopus est ordinatus in sancto palmarum die. Exin Laudunum rediens,  sacrum chrisma sacrauit ecclesiastico more, die uero pasche primum [1096 1Kb] in propria resedit sede. Hadulfus Nouiomensis episcopus, qui erat tempore prolixo paralisi pessime percussus, natiuitate sancti Iohannis Baptiste, que tum temporis dominica accidit die, spiritum exhalauit [1097 1Kb] . Ipso anno tempore uindemie magna fuit copia uini, in tantum ut non amplius pro uno uini [1098 1Kb] modio uenditores nisi autquinque aut quattuor seu tres [1099 1Kb] denarios ab emptoribus accipiebant.

Anno 978 uir Domini Malcallanus [1100 1Kb] , natione Hibernicus, in uigilia sancti uincentii leuite et martiris uitam transitoriam, quam habebat exosam [1101 1Kb] , deseruit, et cum Deo uiuo, cui [1102 1Kb] indesinenter dum adhuc uiueret seruiuit [1103 1Kb] , uiuere feliciter inchoauit.  Qui prefatus abbas in [1104 1Kb] corpore humatus, quiescit in ecclesia beati Michelis archangeli; cuius abbatiam, dum corporaliter in hoc seculo uiuens mansit [1105 1Kb] , pio moderamine rexit.


 Explicit.



FLODOARDI CANONICI REMENSIS OPUSCULA METRICA NUNC PRIMUM IN LUCEM EDITA. [2Kb]





INuOCATIO


 Lux immensa Deus, mundum fulgore serenans,
Aetheraque eterne collustrans lucis ameno,
Sidereo astriferum pingis qui lumine celum:
Qui mare, qui terras diua ratione cerces,
Aera plumigeris exponis, nautibus equor;
Graminibus siluisque uirentia rura uenustans,
Diuersi generis formeque animantibus imples:
Queis hominis cunctoque orbi preponis honorem,
Quem signare tui statuisti lumine uultus,
Inspirans animam celestis imagine comptam
Splendoris, supereque infundens stemmata lucis,
Secernis sensu reliquis animalibus alto.
Quem desciscentem tenebris a lumine summo,
Tartareis addictum umbris et ad ima uolutum,
Per ueram, testem  radiantem lumine lucem,
Perque pios comites celi candore nitentes,
Ad uerum reuocas lumen uitamque perennem
Precipui diuina raptum ditione triumphi.
Sensibus inde meis, uero de lumine lumen,
 Illustrans animos, tua dicere carmine nitor
Celsa tropea, quibus seruos super astra decoras.
Flamine corda replens, almo tu dirige sensu,
 Da uotis celebrare tuos modulisque triumphos
Queis celo terraque tui comuntur alumni,
uirtutum pennis astrorum celsa petentes,
Luceque celesti rimantur ceca profundi:
Flores qui rutilos fructusque dedere beatos,
Sordida dum gregibus remoues animalia mundis,
Quos ualide pietas fidei super omnia mundi
Regna leuat, celique altis in sedibus aptat,
Nectare que diuo gaudent ac lumine summo,
Seculaque irradiant uerbis palmisque coruscis.
Non ego cuncta meo conor concludere cantu
Que maris exsuperant undas et sidera celi;
Leta sed ingrediens aliquos decerpere flores
Tendo uireta quibus nexum uolo pingere sertum;
Ut dum bella cano celebresque retexo coronas
Quorum digna tropea humili describere uoto
Nitor, eis ualeam seuum auxiliantibus hostem
uincere serpentisque dolos euadere uafri,
Liuida sic possim lacrymis commissa piare,
 Fletibus ut Stygias merear restingere flammas:
uellereque indutus, uacuatis sordibus, albo
Purgantis mundum dextris admittier Agni.





DE TRIUMPHIS CHRISTI SANCTORUMQUE PALAESTINAE LIBRI TRES.



INCIPIT LIBER PRIMUS.



CAPUT PRIMUM. De locis corporali Christi presentia insignitis  .


 Bethlem regiparens, Dauidis origine clara,
Regum regis ouans rutilo sed clarior ortu,
 Que Christi cunas meruisti uisere primas,
Prima Deum cernens humano corpore tectum,
 Angelico doctis monitu pastoribus. In te
Celicus ostensus panis quo uiuere gaudent
Agmina celsa poli, gaudet quo uiuere mundus,
 Primitiis nostris, in te saluatio nostra
uisa, docente astro, donataque munere digno.
Hisque fides toto ut maneat deuotior euo,
uirginis ex haustu sacrati hec ipsa Marie
Stella nitens putei signatur fonte tueri,
Omnibus haud passim, mundis modo corde, retecta.
Que tenebrosa diu, que perfida corda gerebas,
Celi lumen humi latitans Aegypte reseruas.
Nazara, magnifico felix splendescis alumno
Qui terrena fouens, celestia luce serenat,
Humanasque animas supero fulgore decorans,
De propria uirtute sui bona cuncta ministrat.
 Que pridem tenebris errans, Galilea, latebas,
Suspice progressum lumen de lumine uerum.
Tu quoque, digna Cana, grato letare decore
Quo ualidum uini concepit lympha saporem.
Fimbria contactos medicantis Gennesareos
Morborum egrotos, pulso dat turbine letos.
uilla Capharnaum, uirtutum munere pinguis,
Ditescens harum late respergis odorem,
Quo uariis properant gentes regionibus uti
Et flamen uite sensu captare fideli
Sidonis Tyriique uiri, Syrieque coloni,
Plebes Iudeeque Samaritumque caterue.
Bethanie tellus, gemina uirtute refulges:
Aret qua sterilis, surgit de morte fidelis.
O Solyme nomen, quonam te carmine pangam!
 O Ierusalem, pacis que uisio dicta
Pacificum regem spernis! Quid munia pacis
Amittis, proprii contraria nominis, audens
Auctorem pacis, qui conciliare supernis
Res petit humanas, pessumdare. Perdita querens
Terribili spectas morientem pessima uultu,
Quod pauefacta metu fugiunt elementa uidere!
Terra tremit, radios condit sol luce fugata,
Saxa crepant, monumenta patent, sunt carbasa scissa;
Durior et saxis nescis fera scindere corda!
Funditus euersam, quo te prodente reatu
Nouimus, et dignas soluisse piamine penas.
At nunc in melius reparata nitens, pretiose
Ligna crucis seruas, et celsa tropea resignans,
 Dum iam Christiferum placamus honore sepulcrum,
Unde inferna petens portas confregit Auerni
Agnus, et exsurgens tumulo spolia ampla reduxit.
Inclyta qua niueo tellus radiata decore,
Corporis ac summi tactus oppleta uigore,
Hausta replet uarie mundum splendore nitele:
Morbida membra leuans, atque atra uenena repellens.
Quare nunc magis es toto uenerabilis orbe
Quam quondam unius curans solemnia gentis,
Mons uber, mons exsultans, mons pinguis oliue,
Immarcescibili retinens uestigia feno
Felix, que Domini, Patris solium subeuntis,
Impressere pedes, celi conuexa petentes.



CAPUT II. De ecclesia beate Marie  .


 Felix o uallis Iosaphat, que membra beate
uirginis atque Dei genitricis habere locata
Digna reperta quidem, sed non abscondere mundi
Digna diu stellam, diuini luminis aulam,
Luce coruscantem, quam splendida lilia uallant,
Humano generi, rutilans que ianua lucis
Effulsit, celique palatia celsa reclusit.
Constantino aulam cuius fabricante parandam,
Traditur huc uastas illum applicuisse columnas
Aptandas operi, tum nisibus ordine plures
Artifices triuisse dies, nulla arte iuuante.
Cassato tandem ingenii conamine cuncto,
uirgo benigna docet qua sint uirtute locande:
 Admonet edicolam, post irrita cepta soporum,
 Arti quid iungat, diuinis terrea cedant:
A ferulis pueros tres euocet, hacque iuuetur
Innocua annitente manu; superetque laborem.
Mature surgens monitus ille edere certat
Pusiolosque schola tres acciet, utque probetur
Simplicitate Deum gaudere, patratur in hora
His quod multa uirum manus arte moraque nequi uit.
Alma quidem puero que prebuit ubera Christo,
Sola Dei genitrix, et uirgo puerpera sola,
Que celi fouit regis puerilia membra,
Paruorum rectrix et simplicitatis amatrix
Enitet, exemplisque probat se noscere paruos.



CAPUT III. De puero ab igne liberato  .


 Sic puerum truciore rogo Babylonis adactum,
Quem pater, aspidibusque ferisque ferocior ira,
Ignibus iniectum, superaddens robora flammis,
Pane poli pastum clausit, flagrante camino,
Contutum patriis uetuit fornacibus uri:
Qui dum, matre gemente, omni concurritur urbe,
 Mollibus ut plumis, roseis discumbere prunis
Cernitur, et raptus populi stipante corona,
Queritur ut superet tam uasta incendia saluus?
Illa, infit, mulier cathedra que sedet in aula
Qua sumpsi panem, puerum sinuamine gestans,
Palliolo me contexit ne tangeret ignis.



CAPUT Iu. De beneficiis quibusdam prestitis per beatam Mariam  .


 Colligit hec paruos hac simplicitate nitentes,
Quos ubicunque tegens, mundo solatur in omni.
E quibus in Solyma plures tutatur; egentes
Confouet ac uite suffragia prestat alumnis:
 Et stipis indiguis uictus solamina confert:
Horrea uel subite replens cumulamine frugis,
Sacra uel aureolis onerans altaria massis.



CAPUT u. De quodam pignora Dei Genitricis ferente  .


 Ipsius hinc quidam sumens pia pignora, morbo
Lepre exutus aquis Christi baptismate sacri
,
Dum repetit patriam, deserti interna latrones
Perscrutans patitur, gerulus nudatur amictu,
Munera capsa tegens rapitur, fuluumque putata
Occultare dolum, spem fracta intercipit auri;
Moxque pyra accensa flammis inuenta retrudunt,
 Prosubiguntque flagris captum, plexumque relinquunt,
uix ille exsurgens, cinerum ut recidiua recepta
Respicit, incensis astrata immunia prunis,
Nescia feruoris, pretiosa iacere talenta,
Ipsaque despecto renitentia tegmina fumo;
Non sensisse ignes, omnem spreuisse uaporem.
Immemor hinc pene gaudens data premia tollit,
 Letus iter carpit, cepto in sua tramite ducit.



CAPUT uI. De fluentis Iordanicis  .


 uulnera predictis qua plura lauantur in undis
Corporis atque anime, mulier quas menibus olim
Hiericunteis nimiis addicta piaclis,
Solemni de more petens, permista piorum
Agminibus, fluctus dum nititur amnis inire,
Auersi fugiunt, liquido renuente fluento,
Tam diri infando sceleris contamine tangi.
Improba cedentes sequitur per limpida lymphas
 Marmora, sacratas contingere nec ualet undas,
Ulteriora petens amnis, linquensque meatum.
Mirari prestat populos, edisserat actus
Conscia flagitii rogitant, serit illa patrata
Exposite narrans partus edente reatu
Admissa octone sibi parricidia prolis.
Cuius dum plebes scelera expurgarier orat,
Affusa hec precibus, facinus ne duplicet efflat.



CAPUT uII. De sancto Ioanne Baptist


 uates quo nemo in muliebria pignora maior,
Hic undis primus docuit peccata lauari;
Ablutorem orbis dignus quoque tingere lymphis,
Insuper assertis gaudens se impendere ueri,
Relliquias qui almi spargit dum corporis orbi,
Panditur egregiis mundum lustrare tropeis.
Urbs ab Alexandro ducens clarissima nomen,
 Et caput Aegypti, spectabilis equore magno,
Clarior eius adest membris, ubi predita fulget:
Ossa Palestine cuius collecta Sebaste,
Ignibus erepta, et Solymis perlata Philippo,
Patris Athanasii sunt hoc legata fidei.
At caput herois positum Phenicide messe
Festiui cultus claro celebratur honore.



CAPUT uIII. De apostolis Petro et Paulo.


 Roma, caput prestans orbis, preclara triumphis,
Iam mage celsa fide Christi preclarior esse
Cepisti, fidei patronis fulta beate,
Celi clauigero pastorum principe Petro
Doctrineque typo, doctorum preduce Paulo.
 Hebreis quorum preceptor deditur alter,
Absoluens uerboque ligans se iudice mentes,
Arbiter Ecclesie, dictat ceu Spiritus illi
Discretis penas meritis, uel premia reddens.
Muneris hinc proprii fur labitur, uxor et herens,
Simon fraude perit, Thabitas de funere surgit,
Surgit et Aeneas, et non numeranda caterua.
Alter arat uerboque replet gentilia corda
 Quem uertens celo alloquitur diuina potestas,
Proripiensque poli cupidum ad fastigia tollit:
Et docet in celis, terrenas unde doceret,
Pasceret ac mentes, sacri qui semina uerbi
Orbe serit toto, sanat quoque corpore multos,
 Et iuuenem de morte leuat, sed plurima corda.
Hi te sublimis celi super astra ferentes,
Instrumenta ferunt de te per climata mundi
Militibus pacis, per que uictoria surgit.
Quorum, Petre, crucem, gladium, pie Paule, Neronis
Passi, precelsas meruistis in ethere sedes.



CAPUT IX. De Iacobo fratre Domini.


 Aelia nunc, Ierusalem, que uersa uocaris
Iam renouata, crucisque gerens miranda tropea
Christi, seruorumque eius uenerare sepulcra,
Quorum post Dominum Iacobus tibi regmina primus
Continuat fidei, legitur qui frater lesu
Sacratui  seruans, Iustus cognomine dictus,
 Editus a sociis te primus episcopus ornans,
Arentis plebis qui pectora sicca rigando,
Luminis e radiis terebrans nigrantia corda,
Dum docet excelsa super astra sedere magistrum,
Parietibus templi deiectus et hostia factus,
Excipitur celo, populo quoque teste beatus.



CAPUT X. De sancto Ioanne apostolo.


 Sic Ephesum Christo dilecti membra Ioannis
Extollunt, cuius superat facundia mundum.
Qui casto zelo preclari uelleris Agnum,
Zebedeo patre dimisso, cum fratre secutus,
Ipsi pre reliquis speciali iungitur unus
 Affectu, capiens eterno dogmata uite
 Fonte, supra pectus dignus recubare Magistri.
In cruce confixus matri, quem mandat adesse
uirgo sacer sacre custos ut uirginis exstet;
Quique fide fortis uiolentos passus agones.
Exsilio trusus didicit mysteria celi,
 Ore tonans, animam regnis, dat membra quieti.



CAPUT XI. De Iacobo fratre sancti Ioannis.


 At fratris Iacobi, Gallecia, corpore fulges,
Qua capit extremum locuples Hispania finem.
Precipui pastoris erat qui fidus alumnus,
Nam uidit Dominum qualem per secla uidebit:
Excellens adeo meritis, ut tertius esse
Ipse mereretur testis, cum gloria Christi
 Clarificum proprie lucis monstrare nitorem
Discipulis uellet, quibus hec spectare dedisset,
Pollicitus mortem non his prius esse uidendam,
Quam daret his lumen uenturi cernere regni.
Hunc gladio Solymis, Herodes seue, necasti,
Sed metas orbis, te damnato, ille decorat.



CAPUT XII. De sancto Andrea


 Andreas, pollens opere et sermone uirilis,
Splendoremque calens diuine uisere lucis,
Inter discipulos renitebat mente Ioannis.
Audiit at Christum ut peccamina tollere mundi
Hunc mox est pedibus modo non, quin corde secutus,
Repperit et ueram lucem, flammante lucerna,
 Ad quam germanum deducit amore colendam.
Hic Scythie populis ubi dulcia uerba salutis
Tradidit, exemplum sequitur quoque morte Magistri,
Dum crucis amplexus uotis est cordis adeptus.
Ossa beata Patris retinebat Achaica cuius,
Constantinopolis que nunc ueneranter honorat.



CAPUT XIII. De sancto Mattheo.


 Iustitia donate Dei, Matthee, refulges,
Quem de publicola sanctum, de diuite largum,
De exactore pium Dominus dedit esse datorem,
Et de iure fori iuri tulit etheris alti.
Christi Euangelium primus sermone paterno
 Scribis, ut excelsus seruiles induit artus.
Quocirca facies celestis gloria currus
 Te monstrans hominis, celsum super ethera transfert.
Qui postquam, lucem tenebris inferre parando,
Aethiopum gentem, peccato et corpore nigram,
Candorem nitidum docuisti sumere Christi.
 Martyrii palmam, celique mereris honorem.



CAPUT XIu. De sancto Philippo.


 Excellens tumulo Hierapolis aucta Philippi,
Qui uerbi Patrem, uero de lumine querens,
Discere promeruit Genitum Genitoris habere
Fulgorem, parili lucem de luce micando,
uirtutemque Patris Nati uirtute nitere,
Atque Patrem in Nato, Natumque in Patre manere,
Et uiso Nato, Patrem quoque rite uideri.
 Hancque fidem Scythie populis spargens pius implet
Barbaricas largo doctrine semine terras.
Hinc post ecclesias structas, quas ordine sacro
Disponit, uastis Asie pia dogmata uite
Prodigus ore serit, celique in sede locatur.



CAPUT Xu. De sancto Thoma.


 Thomas, qui Didymus, latus inscrutatur apertum
In cruce confixi mucrone satellitis Agni:
Quo dubitante, fides nobis firmatur herilis,
Lege necis Christum uite remeasse soluta;
Dumque cicatrices digiti moderamine tractat,
Maxima sanantur dubitantis uulnera cordis,
 Omnis et in nostra curatur mente cicatrix,
Dum patuit Christum uera cum carne redisse.
Hunc ubi iam Parthis ac Medis semina uerbi
Respergit, pro rege suo uidet India passum,
Unde probe studio translatum plebis Edessem,
Fertur corpus humo, celo mens inditur alto.



CAPUT XuI. De sancto Bartholomeo.


 Suspendentis aquas natum quem gratia fecit,
Bartholomee sacer, uere tu uitis haberis
Fructificus palmes, huic indiscissus adherens
Fecundosque ferens apto pro tempore botros,
Unde merum fidei longe lateque propinans,
Hoc sobriis large tribuis; quod et India sumpsit,
 In qua glorificum pro Christi nomine cursum
Consummans gladio, celi secreta petisti.
Insula, quam Liparim dictam Siculi maris unde
Dant, tua suscepit terra Gangetide membra,
Insignes ualida referentia morte triumphos,
Que Beneuentanam tutantur tegmine plebem.



CAPUT XuII. De sanctis Simone et Iuda.


 Simon Zelotes, Chananeus idemque uocate,
Scilicet hoc uico ducens cognomen, aquarum
In quo materies, in uini uersa uigorem,
Ostendit Christum rerum Dominum esse potentem.
Aegyptus, ueterum sacris maculata deorum,
Tetra dente capit uim uerbi iure perennis.
At Iuda Iacobi, Tadeus quoque qui uocitaris
,
Lebbeum sed enim memorante corde uocatum,
Corculus in nostra latum quod uoce sonabit,
Luminis aspersisti inter duo flumina semen
De medio patrie fluuiorum nomen habenti.
 A pastore bono uereque potente magistro
Ambo doctrine capientes munera sacre,
Sal terre facti, stolidas condire parati
Mentes, lux dicti, tenebras depellere docti.
Quas ubi diuersis regionibus ore fugastis,
Persidis ingressi penetratis regna minacis,
Sicut oues prompti in medio properare luporum,
Astu serpentis cum simplicitate columbe
Callentes, qui plura Deo dum lucra parastis,
Innumero Christi populo pia sub iuga ducto,
Martyrii demum digno certamine cursum
Explentes, animas celo datis, ossa sepulcris.



CAPUT XuIII. De sancto Matthia.


 Matthia numero splendes electe replendo,
Anteferens iusto, Domini quem gratia sanxit,
Sorte ministerii dignum, quo gaudia pacis
Proferres mundo, duodene sedis adeptus
In celis apicem, cecidit qua proditor atrox
Auctoris, proprie quoque perditionis amator.
 Spiritus irradiat sanctus te pignore donans
Muneris excelsi et supero carismate firmans,
Ut testis Domini factus de morte triumpho,
uisa feras oculis passim miracula Christi,
Utque uocas celis Iudee gentis alumnos,
Celestis solii prouectus honore quiescis.



CAPUT XIX. De ceteris Christi testibus.


 Culmen apostolici transegimus ordinis altum,
Eximios modica titulos recinente Camena,
Nomina signantes duodeno singula uersu.
At nunc militiam celi fideique tropea,
Multiplices palmas infinibilesque coronas,
Arte quidem nostra multo maiora canamus,
Et que Meonium ualeant euincere uatem
 Materia, quin et nostrum superare Maronem.
Bella tamen que quis gessit detexere nostri
Non est propositi, cum nec numerare queamus
uel loca pre stricto sat erit meminisse relatu
Quedam athletarum Domini celeberrima bustis;
Inter que reliquis uenerabilis Aelia prestat
Mirifico Regis monumento cuncta regentis.



CAPUT XX. De Dauid, Simeone et Anna.


 Hic citharista catus mitis, pius atque fidelis,
Rex Dauid, cuius uoluit de semine Christus,
Iure pudicitie sacrans sibi uirginis aluum,
Sumere mortales humani corporis artus.
In mausoleo legitur locuplete locatus;
 Sed Domino Phlegetonteas referente rapinas
Raptus, et etherea donatus creditur aula.
Hic etiam plures, quos secula prisca tulerunt,
Illustres positi reges sanctique prophete.
Hic Symeon iustus, celso qui Flamine clarus,
 Responsum capit, haud unquam se morte obiturum
Auctorem donec meruisset cernere uite:
Quo uiso petit absolui sibi uincula carnis,
Non metuens mortem, dignus quia uisere uitam;
Non mortis horrens umbram, quia noscere lucem,
Paceque conspecta, cupiunt requiescere membra.
Hic Phanuel proles, uiduis quoque forma salutis
Anna prophetissa, tribui que nascitur Aser:
 Sedula que templo degens, ieiunia ducens
Crebra, Deumque rogans, seruit cui nocte dieque
Dona prophetie celi carismata sumpsit:
Emmanuel natum non solum digna tueri
uaticinans, in eo meruit quin famina ferre,
Hunc multis positum predicens esse ruine,
Continuans quod et aduenis surrectio multis.



CAPUT XXI. De sancto Stephano.


 Isthic precipuis quoque consummantur agones
Militibus, quorum Stephanus certamine primo
Post Christum lethi liuentia tela triumphans,
Nominis hinc proprii scitur cepisse coronam
Tempore quo Dominus dirum cruce uicerat hostem.
Nam dum leuitas sacris assistere mensis
Cetus apostolicus, septem quos Spiritus almus
Exornat, statuit, diuino numine lectus
His lucis locuples preponitur archidiacon.
Mox imbrem sermonis agens, uirtute coruscat,
Prodigiisque nouis populo noua fulgura monstrat.
Quem contra Synagoga crepans Satane blateratu,
Bellabat rabido, libertinique remissi,
Atque nothi Cyrenenses feruore perusti,
 Turba et Alexandrinorum Cilicesque procaces,
Aut Asie reliqui. Sed non superare sophiam
Flaminis aut sancti potuerunt sistere riuos.
Captum concilio statuunt et magna queruntur,
Mutandas legis Moysi quod traditiones
Dixerit ab Iesu, templi accelerante ruinam.
   In quorum medio uelut angelus ore coruscus
uoce tonans patria, sic lumine fulgidus infit:
»Patres atque uiri fratres, mea sumite uerba.
Maiestate Deus radians apparuit olim
Abrahe nostro, placito sibi carne parenti,
Precipiens olli: Terra discede paterna
Approperans aliis, tibi que monstrauero, regnis.
Chaldea egrediens habitauit denuo Charran;
Post obitumque patris hec hunc deduxit in arua,
 Nec dedit hinc ipsi quantum pedis abdere passus
Quit; tamen hec eius soboli tradenda spopondit,
Cum senior fessus carnali prole careret.
Sed tua progenies alienis accola 
Ruribus existet, grauiter tractata per annos
Ferme quadringentos, famulatu pessime pressa,
Exiet atque loco mihi postmodo seruiet isto,
Iudicio gentem cui seruierit quoque subdam.
Post testamentorum circumcisio sumpta,
Procreat inde senex Isaac, quo natus Iacob
Bis sex progenerat preclaro sanguine patres,
Inuidie Ioseph quos uendere liuor adegit.
Hic Pharon ingreditur, Domino comitante superno,
Omnibus eripuit saluans qui pestibus illum;
Per quem mox sapiens Pharaoni et gratus habetur;
 Hunc qui preficiens regno preponit et aule.
Aegyptum inde onerosa fames Canaanque premebat;
Excitat hec primum patres angustia nostros;
 uendi ibi comperto frumenta uidere Canopum.
Hanc quoque dum repetunt, Ioseph patet agnitus illis
Que postquam Phario regi perlata feruntur,
Patrem cum generis turba sibi poscit Ioseph
Ad quem cum decies septenis quinque iugatis
Descendit proprie stirpis animabus Iacob.
Qui postquam uita defungitur ipse, patresque
Bis seni Sichem lati positique sepulcro
Abraham pretio quod sumpserat Emor in empto.
Tempore promissi properante quod ipse professu
Abrahe fuerat Dominus, plebs creuit et ingens
Efficitur populus, donec rex nescius horum
Eminet Aegypto, circumueniensque colonos
 Addicit, diro proprios exponere letho
Compellens genitos. Moyses tunc natus et ede
Mensibus est patria latitans tribus abditus hosti.
Gratus at Altithrono fluuii dum traditur ulue,
Regigena raptus, fotus, uice prolis amatus,
Artibus excellet Phariis, uirtutis et actu
Lustra gerens octo, meditatur uisere fratres;
Pelleumque uirum Hebreo uim tendere cernens
Percutit, atque suos retur sensisse propinquos,
His per eum Dominus uellet quia ferre salutem.
Quos imprudentes odio rixaque furentes
Corripiens, audit, Princeps, aut arbiter ut sis
Quis dedit, et nostras ualeas finire querelas?
Mene ut heri Pharium iugulo plectere colonum?
Territus his Moyses disponitur aduena terre,
 Aufugiens Madian, bino est qua pignore mactus.
Quadraginta annis illi hac tellure peractis,
Angelus his flagrante rubi monstratur in igne,
Quo mirante facem scrutari remque parante
uox facta est: »Ego sum patrum Deus ipse tuorum.«
Attonitus Moyses non audet cernere contra.
Cui Dominus: »Pedibus tibi calceamenta resolue,
Nam locus in quo stas constat quia terra sacrata est.
uerbera dura mei populi, Pelusia regna
Quem retinent, uidi, gemitum quin auribus hausi
Descendique tegendo illos quo missus abibis.«
Hic Moyses, sibi prelatum quem ferre negarunt,
Principis atque Redemptoris uice mittitur illis,
Celicola simul ostenso, comitante per ignem.
His signis educit eos per rura Syenes,
 Inque mari Rubro rutilans et in inuia sicca
Lustris octo prophetauit quoque, quo Deus 
Tempus erit, uestris de fratribus excitet unum,
 Tanquam me uatem, uos obseruabitis ipsum.
Nempe erat Ecclesie princeps deserta tenentis
Angelico super alta Sina solamine fultus.
Sumpsit enim uite nobis dare uerba, sed eius
Nolebant iussis nostri se subdere patres,
Cordibus auersi duris, Aaronque iubentes:
»Fac nobis quos nos uolumus precedere diuos,
Dux noster Moyses ubi sit nescire fatemur.«
Tum boue conflato sacra libant more profano,
In factis manuum letati corde suarum;
Militiasque dedit Deus hos seruire polorum,
Ut Scriptura prophetarum sic patribus infit:
Dum deserta terebatis loca, uictima nunquid
A uobis oblata mihi? Domus arsit Iacob
Sumpsistisque Moloch tentoria, sidera Rempha,
 Quas uos constat adorandas sculpsisse figuras.
Quocirca eiiciam uos menia trans Babylonis.
Auleum fuerat patribus per deuia nostris
Quod Deus ostenso docuit paradigmate Moysem.
Hoc quoque cum Iesum nostri induxere parentes
In terram, gentes, quam possedere, superno
Expulse nutu, mansitque in tempora Dauid,
Qui gratus Domino petiit reperiret ut edem
Ipse Deo Iacob, Salomon struxit cui templum,
Sed non excelsum manibus lita delubra claudunt
Os uatis uelut ipse sui testatur adimplens:
Sedes est celum, basis est mihi terra pedalis
Quamque domum mihi condetis, loca queue manendi?
Non mea celsa manus plasmans hec omnia fecit?
 Spiritui quoque uos almo contraire studetis
Auribus incircumcisis, ceruice procaci,
Ut uestri ante patres iugulando sepe prophetas,
Infesti cunctis; prenuntia uerba locutis
Aduentus iusti quem proditione necastis;
Angelico legem quos percepisse relatu
Constat, eam uere nec custodisse probatur.
   Martyris his uerbis ingratis auribus haustis
uiscera dissiliunt, rumpuntur corda furore,
Stridula pressorum resonant crepitacula dentum.
At martyr sanctus, precelso Flamine plenus,
Suspiciens celos, diuinum cernit honorem
Et stantem a dextris eterni Patris Iesum,
Sicque ait: »En uideo celi mihi culmen apertum
Atque hominis Natum uirtutis dextra tenentem.«
    Auribus obstructis illi era uocibus implent,
Unanimesque petunt Stephanum simul impete toruo
Urbeque propellunt lapidantque rei uenerandum,
Dira manus mitem, trux blandum, seua benignum.
Saxoso martyr uenerabilis imbre petitus
Inuocat: »Hanc animam, Iesu Domine, accipe,« clamans.
Et positis genibus magna cum uoce precatur:
»Ne statuas illis, Deus, hoc sibi crimen inuri.«
Quo dicto somnum pacis petit in nece fortem
Inuictumque tenens animum, quo concio uicta est,
Hoc uincens lapides, quoque pro lapidantibus orans.
Nec potuere preces casso cecidisse profatu
Martyris, ad solium sed conscendisse sciuntur
 Omnipotentis heri, dum Saulum mente furentem
In nece tam sancta qui consentaneus esse
Non timuit, uersum uideamus nomine, corde:
De Saulo Paulum, patientem de cruce factum.
Exsequias Stephani properant celebrare fideles,
Atque timorati, lacrymasque dedere profusas;
Gamalielque suo princeps qui rure locauit
Ossa pii testis, cuius seruantur agello,
Donec Christicolas feruens tribulatio pressat.
   Postmodo septeno regnabat Honorius anno
Et baptisterii Lucianus in ede cubabat;
Mentis in excessu facto cui cernitur ecce
Procerus placidusque senex, uultuque decorus,
Barba promissa, candenti tectus amictu,
Cuius in extremo radiabant margine pulchre
 Contexteque cruces, auro pro limite limbi,
Quique pedes caligis decoris munitus honesti
Atque caduceo presignis ductilis auri,
Leniter attingens hunc, quo se Gamalielem
Prodidit, egregius fuerat cui Paulus alumnus;
Addens, post aliquas cepit quas ferre loquelas:
»Cautela tumulos summa tu perfode nostros,
Et patefac humili squalentia rure sepulcra.«
Hoc querente simul quorum tumulata iacerent
Corpora: »Domnus, ait, Stephanus hic primus habetur
Pro Christo Solymi lapidum quem cede necarunt,
Quique sacerdotum iussu dimissus edendus
Est canibus dirisque feris qua Cedar abitur.
Quod uetuit cui morte fidem seruasse patebat
 Ast ego sanctorum cetum turbamque fidelem
Asciscens, suasi nostro ferretur agello,
Quoque patrum sueto positus sepelitur honore.
Quem simul attiguum inuenies retinere locellum
Nicodemus meus ille nepos est, Christus iehsu
Flamine quem sancto docuit, lymphaque renasci,
Quodque sibi Petro, mox atque Ioanne peractum,
Unde sacerdotum proceres, indigna frementes,
Irati hunc remouent primatu, tradere morti
Connisi; texit sed cum reuerentia nostri.
Urbe tamen pulsi rapitur conuulsa supellex,
Quem quoque semianimem linquunt cruciatibus actum.
Hunc ego suscipiens adhiberi mando medelam:
Qui tunc curatus paulo inde superstes habetur
 Defunctumque pedes ad primi martyris addo.
Tertius ille mihi retinens commune sepulcrum
Filius est Abibas meus, almo fonte renatus.
Mecum uicenum uite dum prouehit annum,
Predictis Christi famulis sacra dantibus illi,
Doctus hic assidue cum Paulo sacra uacabat
In templo meditans, ac lumine legis abundans.
Liber eo solitum uitio cui subdere sese
Est genus humanum, tectus uirtute superna,
Celibis et uite locuples in pace quieuit.
Cum primogenito coniux mea credere Christo
uitantes, alio positi tumulantur in aruo.
Sarcophagos horum quare spectabis inanes
Nobiscum meriti quia non requiescere uisi.«
 Hoc rogitante loci nomen quo quereret illos,
Infit: »Agro in nostro quem nunc sermone Syrorum
More beatorum fertur possessio trito.«
uisio cui similis iterumque iterumque uidetur
Presbytero, tandem Solymorum pergit ad urbem,
Pontifici monitus referens hec cuncta Ioanni,
Qui fusis Dominum lacrymis benedicit ouanter,
Aduocat et patres uicinis urbibus almos,
Quis dum monstrato foderetur in aggere coram,
Terra tremore crepat, spiransque fragrantia surgit
Cui similem qui forte aderant sensisse negarent,
Se paradysiaco gaudentes nectare pasci.
Cuius odoris opem uariis sumpsisse leuati
E morbis decies septeni tresque resultant.
Huic habiti testes operi, cum Patre notato,
 Presul Eleutherius Hierico, Eustominusque Sebaste,
 Condigna socia cleri comitante caterua.
Qui pia muneribus pretiosis ossa prementes,
Obstructo loculo, propriis rediere cathedris.
   Ossa beata Sion Stephani non tempore multo
Post reuocata nitet, primus qua ad sacra minister.
Arida tum squallebat humus, sitientibus aruis,
ui, sine temperie lymphe, durata caloris;
Ecce repente poli facies latet, ere nubes
Densescunt, subitusque polo demittitur imber
Ac rigat eximii meritis et honore parato
Martyris arentes largo solamine campos.
Huius per uarias clarescunt pignora terras,
Prodita que signis passim decorantur opimis,
Quorum multa quidem, sancte Augustine, fateris,
Plurima que fiunt uel facta fuere tacentur.



CAPUT XXII. De sancto Simeone et reliquis Aelie presulibus.


 Post Iacobum Simeon Solymorum ad sacra leuatur,
Auditor Domini dictus quoque, carne propinquus,
Filius ut Cleophe, sancti qui frater Ioseph,
uirginis eterne sponsi et sine compare matris.
Hic Symeon fessus senio, quo tempore princeps
Traianus gladio Christi uexabat ouile,
uerberibus multis Christi sub nomine tritus,
Centum et uiginti postquam transegerat annos,
Martyrio rutilat moriens, crucis hostia factus
Iudice cum reliquis animum mirante uigore
Tam ualido firmum, senior grandeuus ut huius
Supplicii prompto cruciatum pectore ferret.
Pontifices Solymis clarent hi denique prisci:
Mox post hunc Iustus, Zacheus hinc, inde Tobias,
 Beniamin sextus, tum septimus esse Ioannes
Fertur, Matthias post hunc, sequiturque Philippus.
Succedit Seneca Iustus, post denuo Leui:
Hinc Ephrem, Ioseph, finis horum quoque Iudas,
 Iudea memorantur ibi, qui plebe probati
Preponi Christique fidem tenuisse benigni:
Quorum Matthias, stabili certamine pugnans,
Multaque pro Christi passus pietate quieuit,
Cuius plena fide narrantur plurima gesta.
At, Ierusalem, postquam renouata renides
Iudeis patria pulsis, sibi et urbe negata,
Ut iam non illis licitum tua uisere rura,
Telluremque procul uel prospectare paternam
Gentibus admissis, pacem seruantibus in te,
Aelia, Romulei cognomine dicta tyranni,
Pacificis Christi famulis habitatio facta.
Post prelibatos te Marcus episcopus ornat
Gentibus e nostris primus te presul adeptus,
 Martyrii palma claro qui dignus agone.
Succedit Marco Casianus, Publius olli:
Maximus hinc sequitur, Iulianus, Gaius, et alter
Iulianus, Capitoque, ualens et Dolicianus.



CAPUT XXIII. De sanctis Narcisso et Alexandro.


 Post quos Narcissus, redolens flos atque decorus,
Ecclesie letum Solyme respersit odorem,
Cuius mira satis et plurima gesta renident:
Naturam laticis pingui qui uertit oliuo.
Namque olei quondam dum deficiente liquore,
Lampadis exhaustus cum lumine linqueret ignis:
Ecclesie famulis fomenta nec ipsa subessent,
Letitieque dies iamiam paschalis adesset,
Maximus hinc populo meror, turbatio clero
Incutitur; fidei Narcissus at integer alte,
Imperat e puteis laticem sibi ferre ministris,
Quam sumens orat, benedicit datque lucernis.
Pro mira subito stupidus uirtute uideres
Pabula, ne sibimet fugerent contraria flamme,
 Materiem lymphe leto densescere pingui
Pallorem et latices uiridi mutasse colore,
Prestantemque sibi superum sumpsisse uigorem,
 Aduersosque facis flammarum alimenta dedisse
Quis solet exstingui; lichno gaudente foueri.
Luminis hic splendor solito tum clarior arsit,
Largius educto Christi bonitate nitore;
Obque fidem fratres decernunt muneris huius
Pignora firmandam tanti seruare liquoris.
   F.  .
   Denique Narcissi dum mens immobilis instat,
Ac iusti rectique tenax et tuta resistit,
Quidam falsiloqui uitiate mentis homulli,
Iudice iustifico dignas perferre timentes
Criminibus penas, presumunt fingere fedum
Concinnantque uiro seui scelus addere sancto.
Hinc auditores adeunt testesque subornant,
 Fraudis participes et iuramenta pacisci
Non metuunt: unus sic se non ignis adurat,
Conficiatque sequens morbus ne regius ipsum,
 Luminibus iurat, fiat ne tertius absens.
His aduersus eum se uera tulisse ligantes,
Crederet assertis quamuis tunc nemo fidelis,
Quod uitam atque pudicitiam quam duxerat annis
Narcissus primis constaret noscere, pluris
Ipse tamen non ferre ualens tam dicta probrosa
Tamque profana uacare, legens deserta petiuit,
Et secreta colens latuit compluribus annis,
Semotam sophicamque gerens sine turbine uitam.
At non ille oculus complectens omnia uisu
Aduersus penas in tempora longa moratur:
Imo per hec que sancierant mox digna rependit,
Qui sanctum flagrante doli pepulere ueneno,
Arbitrio dum quis proprio sibi lecta capessit,
Primus enim, tacite scintilla tempore noctis
 Succendente domum, ustos simul arsit in ignes;
Ast alium morbus pedibus peruadit ab imis
Ad summum, scanditque caput decretus eodem.
His ita consumptis, cernens at tertius altum
Haud latuisse dolos Dominum, se uulgus aperte
Proiicit in medium, retegens ex ordine probrum,
Sic facinus nitens lacrymis immane piare,
Fletibus affictam fusis ulciscitur artem,
Dum ducta luctu residet caligine cecus.
   Narcisso interea latebre secreta fouente
Allegitur sacris presul cognomine Dius,
Quem raptum sequitur Germano, Gordius illum.
Hinc uelut horrida post gelide spiramina brume
Affectus, zephiro terris afflante solutis,
Purpureus uiridi surgens flos gramine uernat,
 Haud aliter subiens, diuo ut rediuiuus honore
Redditur Ecclesie Narcissus, itemque rogatur
Presideat populo diuinaque munia tractet.
Ast egro fessus senio, dum commoda plebis
Omnia ferre nequit, celesti numine ducto
 Sedis Alexandro secum sacra culmina confert,
Cappadocum gentis moderans qui iura sacerdos,
Spectandi loca sancta auidus, hanc ut petit urbem,
Esse reuelatur plebique senique tenendus.
Excita sicque die plebs quo cognouerat illum
Adfore uenturum, properans se menibus offert
Obuia danda uiro; uox intonat ecce repente
Celitus attacta, cunctis capientibus aure:
»Sumite pontificem uestris quem destinat aris
Omnipotens.« Ubi summa patet manifesta uoluntas
Contiguis patribus sancto et seniore, repente
Communi uoto populi concorditer actum
Suscipiunt, cogunt, retinent, uenerantur, honorant.
Denique Narcissus, cursum certaminis explens,
Post centum bis et octonos quos uixerat annos,
 Urbis Alexandro tutande iure relicto
Ad Dominum pergens, meritorum munere gaudet.
   Nauiter aduigilans successor munia tractat,
Condecorans data, dum Decius feruente procella
Seuit, ouile Dei disperdere turbine tentans.
Nempe ut canitie splendens renitebat amena,
Cesaream ductus crudelis lege tyranni,
Nomine pro Domini letatur carcere trudi;
Afflictusque diu sacros consummat agones
Martyriique capit, Christo tribuente, coronam.
Eusebius, fultum, cuius se bibliotheca 
Materiam sumpsisse docet preclara notandi
Ecclesie Christi titulis que gesta feruntur.
Presbyter huius Alexandri uenerandus ab ipso
Clemens Ecclesie transmittitur Antiochene.
 Quem quoque preceptor uirtutum laudibus ornans,
Esse sacerdotem allegat probitate beatum,
Commendans radiante senem pietate probatum;
Cuius apud Solymos presentia munere Christi
Delegata Dei populum firmauerat auctum.



CAPUT XXIu. De Macario, Maximo et Cyrico, episcopis.


 Pontifices post hos Solyme uirtute nitentes,
Dogmate preclari, statuuntur in ordine plures.
Quorum Macarius, pretiosi notio ligni
Dum crucis inuente, populo dubitante, uacillat,
Querere comproperat spiramine membra relicta,
Apponitque cruces pariter, quas forte repertas
Constabat: spretis sed eis immota manebant;
Tacta uigor cruce uiuifica mox intimus intrat,
Inque repentinos reparata resuscitat actus.
Maximus illorum consors ac miles herilis
Pro pietate fideque Dei, qui poplite leuo
Succiso instabat, dextro quoque lumine dempto,
Hoc magne fidei gaudens insigne gerebat.
Martyr Cyriacus, quique et cognomine Iudas,
 Hic penas quondam uarias multasque triumphans,
Post manuum segmenta, ignes et pocula plumbi,
Postque triumphatum, candentiaque era, grabatum,
uirgarum plagas, adipisque salisque calores
 Exstinctos precibus, colubros oleique uapores,
Pectore defixus, contoque interna petitus,
uictricem palmam rutilat constanter adeptus,
Alter Macarius Hermonem in sacra secutus
Nomine fertur, ut hoc dignus uirtutibus altus;
Dogmatis egregius nitet hic splendore Cyrillus,
Pro fidei sceptris certamina plurima passus,
Sepe quidem pulsus, sed sede insignius auctus;
Quem mira sequitur fultus probitate Ioannes.
Preterea plures, quorum qui nomina nouit
uel numerum, scit cuncta Deus, hac urbe triumphant
uel patria sancti. Cunctos quis dicere possit
Quos hic discipuli Christi tinxere lauacro,
 Inque fide recta meruere, ac culmine uite,
Dum legitur sanctus quadam tria millia Petrus
Consecrasse die, quadam post millia quinque,
Millia tum quorum nobis neque cognita summa.



CAPUT XXu. De Hesychio et Philagrio.


 Presbyter Hesychius, ueteris qui mystica legis
Sacrorumque umbras ad fulgida lumina raptans,
In uinum transfundit aquas, ubi dignius usquam
Ni qua precipue uiguere remota notaret.
Hic inter populos sophie splendore nitebat
Philagrius, manuum querens alimenta labore;
Atque libenter inops et paupertatis amicus.
Qui quondam inuento solidorum dite crumino
Restat et exspectat passus dum damna recurrat.
Aurum restituit flenti, partemque precanti
Sumeret obnisus, nummum de mille nec unum
 Attrectat, laudisque simul preconia fasso
Aufugit, ac strictis celestia competit alis.
Iustinus nitido radians splendore sophie
Editur, hac oritur Ioseph regione parente
Qui sancta ualide pro relligione laborans,
Augustis libros, pietatis honore politos,
Haud crucis erubuit tradens, spectante senatu,
Opprobrium, diuina ferens, humana refellens:
Iudeos, gentesque, heresesque, et falsa triumphans
Spectatusque palam Iesum decorare magistrum
Exsultat celebrem Christo fudisse cruorem.



CAPUT XXuI. De Maria Magdalena, Lazaro et Ioseph Iusto.


 Pluribus hec tellus hinc prisce legis alumnis,
Inde noue rutilat, Christi quos gratia saluat.
Hac quoque Magdalene regione Maria renidet,
Demonibus pulsis, iehsu qua Flaminis almi
 Ut feruenter amet patet esse capacem.
Cuius ita Christo placuit dilectio pura,
Ut Stygiis illum redeuntem prima uideret;
Et claustris Erebi, uiolenta lege soluta,
Hic prope Bethaniam tibi, Lazare sancte, sepulcrum,
Unde quater deno postquam te sole retentat,
Mors superis, Domino parens, tremefacta remisit.
 Hic domus ecclesia est tua sanctarumque sororum.
Ioseph, qui Iustus, patria hac consummat agonem,
Quem Christi comites Iude uice sorte legendum
Dignus apostolico censent quia iure nitebat.
 Interno tamen arbitrio sors legerit etsi
Matthiam, officium Ioseph nichilominus implet
Doctrine sancte, supero succensus amore.
Unde furens Iudeorum uesana caterua
Multis hunc agitat probris; ferturque fidei
Potatus titulo nil triste tulisse ueneno;
Hicque Deo demum supplet uincente triumphum.



INCIPIT LIBER SECUNDUS.



CAPUT PRIMUM. De uindicta Christi sub uespasiano.


 Plurima preterea Solyme celebrata tropea
Diuersis nituere modis. Hinc gentibus olim
Depulsis uario sub tempore, et urbe subacta,
Iudeis crebro bellorum turbine tectis,
 Iustorum meritis prelatis culmine regni
Sacra lege Dei, claris et ab hoste quietis
Contemptu afflictis, captis, et ab hoste necatis
Extrusisque solo, templo librisque perustis:
Correptis peregrinatu, patriaque receptis
Post etiam uaria bellorum strage leuatis,
Atque reseruatis donec diuina propago
Emmanuel surgit de lumine, uirgine feta
In quem precipites lapidem offendere ruine;
Surgere nec properant, ueniam dum sumere uitant
Per comites Christi, quibus allegata reatus
Cessio, dilatus fere quadraginta per annos
uindicte gladius uenie superesset ut actus,
At pietate Dei spreta subit ultio digna.
Precelerant tamen exordium portenta futurum,
 Prodigiisque datis terrentur luce minaci.
Stella quidem, framee similis, fulsisse per annum
Impendens totum scelerate traditur urbi,
Pestiferisque truces flammis arsisse comete.
Dumque sui celebrare parant solemnia Pasche,
 Paulo post mediam fanum lux fulgida noctem
Circumdans, in utroque uagans, horrore coruscat.
Quod rebus quidam auspicium replicare secundis:
Ast alii, quorum potuit mens sanior esse,
 Infausta memorant turbatam luce quietem.
Pluribus inde motis lethalia signa trahebant
Quis moniti temnunt lacrymis punire patrata,
Et dedignantur scelerum deflere piacla.
His etiam festis uitulam mactare ministris
Applicitis, dum ceruici uibrata securis
Defigenda micat, peperit, sacra ponderis huius
Immutata docens arcanis legibus, agnam
Quem mater renuens balantem agnoscere partum,
Legis dura sacris iuga, mitibus emula monstrat,
Ac trucibus proprio gladiis pellenda sacello.
Interior templi que respiciebat Eoum
Ianua dote grauis, solido cooperta metallo,
Ponderis eximii, bis denis mota ministris
Que claudebatur uix impellentibus era,
 Conatu summo patefacta, recluditur ultro,
uectibus atque seris ferri penetrantibus alte
Dum munita foret medie sub tempore noctis.
Postque diem festum paruo uoluente dierum
Curriculo, noctu, necdum cedentibus umbris,
 Per celum currus equitesque uolare uidentur;
Nubibus armate sese immiscere cohortes,
Agminibus subitis circumdare in ere muros.
Festo etiam dicto de quinquaginta diebus
More sacerdotes solito caligine noctis
Dum templum intreunt, strepitus sensere sonantes;
Mox etiam subito uoces hausere profantes
Terribili crepitu: »Migremus sedibus istis.«
Festo post alio uirides habitare tabernas
Cum solitum genus hoc hominum, quidam ecce repente
Rusticus exclamat turbans in pace quietos:
»Solis ab egressu uox, uox a limite solis,
uox a quadrifido uentorum turbinis ortu!
uox supra Solymam, uox supra menia templi;
 uox supra sponsos, sponsasque, superque popellum.«
Ante annum belli quartum qui nocte dieque
Sedulus has omnes peragrat cum uoce plateas,
Omnia primates indigne infausta ferentes
Correptum iuuenem multa uibice flagellant.
Ille nichil pro se reddens, has edere uoces
Non cessat; quem Romani ui numinis actum
Cernentes, subigunt censori: attritus ab ipso
uerbere crudeli, flagris sulcatur ad ossa;
Nec lacrymas fudit precibusque serena rogauit;
Quin uoces ipsas per singula uerbera promens,
Adiungit: »ue! ue Solyme!« plangore misello.
Hunc uirtute sua mittens curare, furentem
Ilicet insequitur plebes scelerata furendo.
Appliciti sacris capiunt nam famina libris
 Ortum gente sua, rex qui imperet orbi;
Quod dum despiciunt concessum credere Christo,
Seque legunt fieri auctores tam regminis alti,
Unde uocabantur ueram comprendere uitam,
Inde ruunt digneque petunt uestigia mortis.
Ac dominos contra quorum munimine tuti
Esse uidebantur furiis coguntur in enses,
Et qui celestem Dominum impugnasse probantur
Terrigenas dominos simul expugnare laborant.
Unde modis uariis, celoque soloque petuntur,
Sed signis prius ostensis quis saxea possent
Deposito tandem mollescere corda rigore:
Durior at saxis propere tradenda supremis
Incorrecta molis dirorum mens fera mansit.
Christi autem famuli Solyme qui tempus in ipsum
 Restiterant moniti, a Domino responsa receptant
Egressi mox urbe rea, Iordanis et undis
Transmissis. castro secedunt Pella uocato.
Eductis seuo mortis discrimine sanctis,
Undique multa premunt sceleratam cladibus urbem
Igne, fame, gladio, latronibus, obsidione:
Omnia iam cuius pariter peritura uidentur
Inclyta cum templo quod et exsecratio feda
Polluerat, sacris olim predicta prophetis.
Patres cum genitis, uxores cumque maritis
Dispereunt sine fine, mali discretio nulla,
Paruis ac senibus, pueris miseratio nulla,
Nulla senectuti: numerum superauerat orcus.
 Romanis siquidem turmis quassantibus urbem
Non magis exterius quam grassatoribus intus
Interimebantur, quibus urbs addicta labescit;
Nec manibus magis exterius quam pressa suorum,
Qui uictus usquam si quid residere repertum
Actutum, insidiis properant raptare uel armis.
Si quidquam reliqui locupletes forte uidentur,
Crimine transfugii conficto, morte premuntur,
Increscitque malum simul ac temeraria turba
Scrutantesque domos, abscondita farra capessunt,
Custodesque necant, quasi reperire negatur.
Inuentos tamen excruciant quasi condita seruent,
Indiciumque cibi capiunt quia uiuere cernunt,
Quos, alimenta nisi tegerent, periisse retractant.
Iam marcore famis quos extabescere uisunt,
 Temnunt hos nitido perituros ense ferire.
Multi secretis sese penetralibus abdunt
Omnis cum proprio superantis pignore uictus.
Quidam etiam crudas gaudent absumere fruges:
Ignibus abripiunt alii male tosta uorantes.
Nec tamen hec tuti bello interiore carentes,
Mutua dum modice sibimet retinacula uite
Usque adimunt patribus geniti, genitisque parentes;
Arrosus subito rapitur cibus ore paterno,
Morsibus attrite gnatorum dentibus esce.
Sed neque predones istos edisse latebat
Indicio sumpto, mox ostia clausa uidentes,
Precipitesque ruunt, reuocantque a faucibus escas
uerberibusque senes subigunt, matresque prehensas
Passo crine trahunt, herentes panis ofelle:
 Elidunt pueros, nulli miseratio fertur.
Quos uero absumpsisse cibos sentiscere quibant
Hos contra truciore uia seuire iuuabat:
Namque uerecundas obturant obice portas,
Secessusque alui sudibus terebrantur acutis,
Ut panem miseris promant ciathumque farine.
Dispereunt ciues, superant predonibus esce;
Esuriensque miser saturo tortore necatus:
Et merito positi summo in discrimine lethi
Latrones tolerant qui delegere latronem  .
Ereptant aliqui frutices, herbasque legendo
Occurrunt queis hostiles fugisse catenas
Contigerat; fomenta manu collecta reuellunt,
Nil adiurati reddunt pro munere summo:
Id reputant miseros impune ut pergere mittant.
 Inque fuga ne forte locus queat esse salutis,
Inueniunt hostes nummos sub tegmine quosdam
Deportare, aliquot aurum glutisse prehendunt
Obtruncant igitur progressos menibus omnes
Parcitur haud ulli, loculus dum creditur auri.
   Ast ubi perfugis restat spes nulla salutis,
Intra septa fames excrescens cuncta tenebat,
Omnem deuastans urbem, uiuentia sternens.
Fusa iacent imis penetralibus abdita claustris
Feminei sexus simul et puerilia membra,
In mediisque fame seniorum absumpta plateis:
At iuuenes omnisque uirum robustior etas
Ut simulacra uiis pallentes omnibus errant:
 Et quocunque loci gressum sibi pestis ademit
Clade ruunt, quorum sepelire cadauera morbus
Ac numerus prohibent. Quidam super antra sepulcri
Emittunt animas, alios sepelire parantes.
Exspirant alii fantis [f., fantes] dum funera ducunt,
Nec tumulis alios dant, nec tumulantur ab ullo.
Nec de morte sonat planctus, nam uindicat omne
Ius sibi pernicies: oculis quoque dempsit humorem.
Subdiderant urbem iam uasta silentia totam,
Atque loci faciem mortis contexerat umbra;
Sola uiget grauior penis manus omnibus istis
Predonum, post cuncta etiam spoliare sepulcra
Qui licitum ducunt, gladiisque cadauera truncant;
Spirantes perimunt, solosque ferire recusant.
Semineces tensis periniquos poscere dextris,
 Optantesque uident supremo fenore ferrum.
Fetorem cum iam nequeunt tolerare nigrorum  ,
Communi mandant terre dare corpora sumptu
 uincere mox surgit morientum copia sumptum.
Corpora precipitant muris, ualli antra replentur.
   Circumiens Titus, cernensque cadauere ductum
Circuitu appleri fossum, tabeque rigari
Humano terram, gemitus cum uoce tetendit
Ad celum palmas, testem uocat astra regentem:
Non opus esse suum, multa non crimine in istis.
Omnia feralis rabies suadebat in escam:
Hec etiam quorum multis animalibus esum
uescendi remouens libitum natura negauit,
Mandere eos, mores superans, fortuna cegit;
Nec loris tandem, cinglis, uel calceamentis
Abstinuere; fores equidem uelamine nudant;
Dentibus hi subigunt feni stramenta uetusti;
Ore terunt quidam uacui molimine uentris;
 Sordida quisquiliis etiam spurgamina uendunt.
Insuper, horrendum dictu! reprobabile cunctis,
Admissum facinus cedis, colubrisque ferisque,
 Infamis mulier partus ut membra uorarit,
uiscera uisceribus propriis et propria condens
   His attrita malis tandem capitur scelerata
Urbs, flammisque datur penis ultricibus acta.
Quique salutarem Dominum uiolare cruenta
Presumpsere manu, Pasche dum festa teruntur,
Carcere ceu quodam ultrici uirtute coacti,
Regno omni, pereunt Pasche dum festa coluntur.
Tricies illorum perhibent centena fuisse
Millia, quorum absumpta fame gladioque furente
Undecies centum miserorum millia tradunt.
Hinc grassatores alterna cede necantur.
Electi iuuenes currum stipare triumphi
Ducuntur patris et geniti, qui uindice celo
Temptores Patris et Geniti strauere profanos.
Nec reperitur ad id tempus decus usque triumphi
 Nobile, tum pater et gnatus simul urbe recepti
Sunt unoque triumphantis gestamine currus,
Christi ut uindicte decus hoc ornetur honore.
Iudei, uariis tum conditionibus acti,
Subduntur: reliqui multi seruire metallis
Addicti, rictus alii saturare ferarum,
Nonnulli gladiatorum mucrone perire:
uenduntur plures, pueri imberbesque, uel omnes
Octauus decimus quos non exceperat annus.
Diuersisque relegati regionibus orbis
Omnibus ostendunt populis quam magna piacli
Pondera patrarint pariter meruisset ut omnis
Exstingui populus, gens et tam magna perire;
Reliquie uendi, mundi per climata spargi.
Angelico denique carens tutamine templum
Polluitur, quatitur, uastatur et igne crematur.
Sermo Dei super hoc dictus completur et omnis
Diuino Dominus iehsu quem famine prompsit,
 Dum sceleris merito perituram plangeret urbem:
Ecclesia Christi clare rutilante, tenebre
Tolluntur templique uetus depellitur umbra.



CAPUT II. De restauratione templi cassata.


 Defuga quod Christi Iulianus apostata priscam
Restitui indigenis longo post tempore mandat
In speciem, solito Iudeis more colendum.
Approperant illi cunctis regionibus acti,
Ceu ductarentur diuo precone uocati,
Conueniunt, temploque locum cepere parando.
Sumptus eis uires priuatus, publicus ausum,
Accumulat, geritur properandi instantia cepit.
Insultare igitur nostros, ceu tempora regni
Reddita sustulerint; uultu terrere minaci,
Promere seuitiam, tumidum ostentare furorem,
Cunctaque cum fastu in nostros agitare superbo.
Iam fundaminibus patefactis terra subibat,
Sponte replens fossas, et erant tamen omnia presto,
 Saxa, bases, gypsum, calces, cementa, columne;
Nil deerat, iacerent noua fundamenta, uetustis
Quin deturbatis, opus ut lux nata referret,
Presule tunc Solyme licet obnitente Cyrillo.
 Qui Danielis, homo ut prudens, oracula rimans,
uerborumque memor Domini, non id potis esse
Testatur lapidi ut lapis hic aptetur ab ipsis.
Utque probaretur res, exspectatio facta,
Nox operis spatium captandi sola trahebat,
En subito exoritur mote concussio terre.
Iactantur procul hinc lapides, fundamina late
Sparguntur rapidoque ruunt sita menia lapsu:
Dissiliunt cementa, uolantque per era calces.
Porticibus patulis recubabat multa fabrorum
Turba profanorum, sua condere fana parantum,
Parietibus lapsis quos attriuere ruine.
At reliqui mortem qui se effugisse putabant,
Quesitum properant, orta iam luce, peremptos.
 Interius latitans secreta domuncula quedam
Instrumenta operi seruabat commoda sumpto.
Ex hac progrediens globus igneus, atque plateam
Percurrens, quesitores absorbet adustos
 Iudeos quos esse palam sors ultima fecit.
Hoc iterum repetens, iterumque hoc, atque frequenter
Per totam globus ille diem feruentius urget,
Audacis populi temeraria cepta cercens.
Ingenti demum perhibent, formidine uecti,
Inuiti Christum uerum, Dominumque, Deumque.
Et ne forte dato tractent hec edita casu,
Stemma crucis celo radians rutilante renidet.
 Exuuiis infidorum quoque nocte sequenti
Crux expressa patet, miro inculcata nigello,
Perfidus enisu probet ut non posse repelli.
Tandem horum fultrixque manus sic territa cedit,
Dignius ipsa tuens antiquis ritibus isti
Signa crucis, Christique nouum rutilare triumphum
Urbe salutifera, lumen que gentibus offert,
Inde nitore iugi mundi per regna coruscans.



CAPUT III. De abductione et relatione sancte crucis.


 Quamuis huc quondam, sceleris cogente reatu
Persarum ductor, dum circumquaque iacentes
Proterit ense plagas, crudele induxerit agmen,
Templa solo sternens, loca cedibus alma profanans:
Ornamenta ferens cum quis uexilla beate
Predatus crucis, abducit, rutiloque metalli
Luce throno sociat. Mentitus iura Tonantis
Sceptra indigna parat, modico deus ethere uisus.
Strenuus at princeps Romani militis, usus
ui belli, fultusque Dei tutamine ueri,
Agmina semiuiri frangit, penetralia rumpit,
Inclusum ere deum mortalem cede recludit.
Addictos subigit cuneos ac diua reducit
 Signa, dato cuius gaudet uirtute tropeo,
Et Solymam reuehit. Celis diuina patrantur.
Prisca nouis reparata nitent miracula uotis
Mortuus ad uitam uite per ligna recurrit.
Quattuor assiliunt, longo languore soluti,
Purgati numero leprosi corpora pleno
Munda notant, ter quinque uident magnalia ceci:
Demones expulsi numerosa habitacula linquunt
Pluribus et plures morbi fugere relictis,
Romulidum exsultat ductor largasque profundit
Pronus opes, fabricis reparans sacraria dignis,
Exhortansque patres, decernit agenda quotannis
Festa crucis, celebresque dein ueneramur honores.



CAPUT Iu. De tabella imaginis Christi.


 Gens inimica tamen cecis garrire susurris
Haudquaquam in deuictorem superata quiescit.
Quos delictum oris sternitque superbia cordis,
Quomodo dum nequeunt Christo, sibi spicula figunt,
Ac uetus ostentant odium eternumque furorem:
Quis licet indiciis atri seuire ueneni
Aemulus inuiso semper nouus hostis honore
Flammatur, querit quanam furere arte sinatur.
Tabescit decore Ecclesie liuetque nitore,
Sic horum quidam tabulam effigiata gerentem
Ora Redemptoris, digna splendere nitela
Menibus aspiciens aule, diro uritur igne,
Nigra uenena coquens, properansque furore silenti
Clam nocte armatus petit illita schemata telo:
 Pariete deuerrens titulum, quem uestis opertum
Tegmine ferre domum presumit et urere tractat.
Lumine at applicito, madidum se sanguine cernens,
Stigmate diffuso, pre quo terebrata tabella
Furta pauens abicit, uitat latebrisque recondit;
Territus ostento fugitat, tractare nec audet.
Mane Dei populus subiens penetralia cernit
Aedis abesse decus, uestigiaque acta cruore
Deprendens sequitur, furisque mapalia nactus
Intima sollicite tugurii scrutatur opaci:
Cella monile refert, caute discussa negantis.
Grassatore fero saxorum nube petito
Redditur ecclesie celebris titulatio fame.



CAPUT u. De paruulis ab Herode necatis.


 Ephrata carpophoros, tellus uberrima, salue,
Salue, fertilitas cuius Deus, inclyta Bethlem,
Laude tua dignare rudem, preconibus impar
Non modo qui magnis, puero quin cernor iniquus.
Sophronio nec adhuc pollenti strage Serapis,
In te rege poli nato, terrestria regna
Terrentur, celebri celestia luce coruscant,
Celicole gaudent, hostilia regna pauescunt.
Celi pace piis missa, fera corda tremiscunt,
Et pacem turbare parant non pacis amici.
Herodes illum succedere posse ueretur,
Qui cunctis prior est populis et regibus orbis,
Omnia perpetuo disponens culmina nutu.
Compertoque tibi magno qui rex siet arto,
 Perdere sceptra timens, celi ardet perdere regem;
Aequeuosque necat, ratus hunc simul arte necandum,
In te iam nullo cunis infante relicto.
Attamen ante uenit nisus sapientia summa
Hostemque afficiens, alter dum uoluitur annus,
Ulcere pestifero, meritis cruciamine digno
Exstinguit, sumpteque patrat mysteria carnis
Ante statum mundi que prefiniuerat olim.
Istorum sed quis numerum censere ualebit,
Quorum tunc maduit Bethlemitica terra cruore,
Funere nascentis complent qui munia regis,
Libantes Christo tenere primordia uite.
Ipsius haud uerbis facti sed sanguine testes,
 Quos amiserunt lugentia pectora matrum
Ac susceperunt letantia regna polorum
 Et qui non norant animas cui morte dicarent,
Hunc modo perpetui cernunt Agnumque sequuntur.



CAPUT uI. De sancto Georgio monacho.


 Asseritur monachus hac urbe Georgius ortus,
Tramite se mire cohibens abstemius arcto,
Corduba quem Solymis egressum ad dogmata sumpsit;
 Nobilibusque auctum sociis terrena prementem
Atque diu optatum uidit captare triumphum.



CAPUT uII. De sancto Hieronymo.


 Hac tellure pios constat splendescere plures
Sanctorum, uoluit terras quas sanctus adire,
 Huc se Hieronymus mansurum contulit almus.
Eusebio patre, Stridonis qui menibus ortus,
Dalmaticeque et Pannonie qua finis utrique,
Romulea Christi uestem suscepit in urbe:
Grammatibus doctus Grecis hic atque Latinis.
Inde sequens monachi cultum normamque probati
Presbyter effectus, laudatur presule dignus.
Mox illi insidie quo pro liuore parantur
Maxime multorum solitus quod pingere culpas
Scribendo, scelerum ac uitiorum pandere furta.
At uitans in se furias incendere, cedit;
Sicque domum linquens, cognatos atque parentes,
Egressus Roma, Solymam dum pergit ad urbem,
Luce carere nequit culte sale bibliothece,
Rhetorico uigil hanc nimioque ardore uolutans,
 Tullius hinc placet, assidua quem mente retractat.
Illecebris mense captus dum luditur huius
Peste salutifera febriumque inuaditur estu.
Concutitur torpente gelu, rabido uritur igne,
Cum subito raptus, perducitur ante tribunal
Iudicis, immenso radians ubi lumine fulgor
Astantumque nitor prostrati dempserat ausum,
uimque oculis aciem supere sustollere sedi,
Christicolam memorat, rogitatus conditionem.
Mentiris, quesitor ait: »Ciceronis alumnus,
Non Christi es, cor ubi tuus et thesaurus habetur.«
Deficit his memorique magis consumitur actu
Quam rigido cedi fuerat quo uerbera iussus.
Inter flagra tamen, »Domine, miserere, serebat.«
Hec ubi uox tristi tantum plangore crepabat,
 Tandem assistentes genibus se aduoluere summi
Censoris, ueniam orantes iuuenilibus annis,
Digna pati edentes post si pagana requiret.
Concessum iurat, iurareque summa paratus
Mittitur atque sub hac sibi conditione reuersus.
Perfusos lacrymis oculos, mirante tumultu,
Euigilans aperit, somnum si dicere fas est.
uerbere quo tritus duros sensisse dolores
Testatur, passus, scapulis quoque liuor inustis.
   Hinc tanto diuina legit pietatis amore,
Quanto non studio mortalia legerat ante.
His refici feruens, subiit Byzantia tecta
Gregorii Nazanzeni, tunc dogmate clara,
Cui se ceu docilis supplex summittit alumnus:
Scriptureque sacre dapibus satiatus ab ipso,
 Hinc Syriam letus desertaque rura petiuit,
Simplicis euectus pennis ad celsa columbe
 Mollibus, elongans sequitur loca sole perusta,
Ni summis solum monachis, frustrata colonis.
Quattuor hac annis uasta regione peractis,
Ut prudens animal, Christi ad presepe cucurrit,
Et se mansurum Domini ad cunabula legit.
Hic orans, meditans, precibus studiisque uacabat,
Ieiunansque diem noctis ducebat ad ortum.
Ilicet hac multi fama ductantur ad ipsum
Indolis egregie iuuenes, sanctique sodales;
Iamque aduentantum comitumque frequentia cellam
Hospitibusque locum capiendis edere cogit.
Discipuli casti nam relligionis amore
Hunc adeunt Patrem, iussis seruire parati;
Cuius dilectam sibimet sapientia sedem
Struxerat in laribus, ceu Bibliotheca reuelat
 Quam summo excoluit studio magnoque labore:
Expediet quis enim quonam molimine linguam
Hebraicam didicit, Chaldeaque uerba prehendit;
Nisibus hec quantis uel quo sudore pararit:
Quantaque sustinuit quoties desperat et audet,
Postquam cessarat, reducem renouare palestram:
Corporis ut domuit motus, incendia fugit;
Ut leuis etatis iuueniles uicerit estus,
Armatusque fide, fidensque iuuamine Christi,
Hebree canonem Scripture uertere nostrum
Nisus in eloquium, quo uina recentia prelo
Mox educta suo, proprium seruare saporem
Iam sine labe queant, perpure tradita teste.
Luce prophetali Romana uolumina lustrat
Commentatus et hec dictis, fere cuncta resoluit.
 Preterea multis procudit opuscula multa,
Exhortans sotansque pios reprobansque malignos;
Abdita discutiens, sanctorum gesta retexens:
Historie Chronicon scriptorum nomina pandens:
Catholicos armans, debellans falsa sequentes.
Sex datus his studiis et quinquaginta per annos,
Conseuit rationis humo sacra semina uerbi.
Iamque fatigato marcent dum corpore uires,
Spiritus inuicte diffundit robora menti;
Utque monasterii ualeat disponere iura,
Funiculo trabe suspenso diffessa suescit
Sollicitus senior stratis attollere membra.
Tandem accepta Deo linquens retinacula carnis
Septembri octauo, post nonaginta, cupitam
Obtinuit requiem, finem fructumque laboris.
 Inde petens celos, petiit qua lux mera terras;
Quaque pius Dominus humilis descendit ad ima,
 Inde bonus seruus celsus conscendit ad alta.



CAPUT uIII. De sancta Paula  .


 Hieronymi certus Paule Eustochioue tenetur
Scriptorum haudquaquam numerus, nam plurima constan
Istius. Hic Paule uitam depromit et actus.
Nobilis hec genere, sed nobilior probitate;
Diuite clara penu, sed egens preclarior ultro.
Posthabuit Romam Bethlem, laquearia gemmis
Fulgida deiecti mutauit cespite tecti.
Quam genuere pater sumens Agamemnone magno
 Progeniem, strauit longo qui Pergama bello,
Stemmata Scipiadum ducens ab origine mater:
Toxotio coniuncta uiro, qui sanguis Iuli,
Federe connubii quino quem pignore compsit.
Hunc ita defunctum dolet, ut prope facta sequatur
Libera, sed pacto uinclisque exempta iugalis,
Hic se seruitio Christi deuinxit, ut ipsa
Funera carnalis reputes optasse mariti.
Dumque expendit opes, adimens patrimonia gnatis,
Quos tamen attollit, locupletans munere diuo,
Pauperibus tota succurrere dum studet urbe,
Pontifices celsos meruit spectare ministrans,
Urbis ab Antiochi Paulinum nomine dicte,
Sanctum et Epiphanium Salamine, hoc hospite digna,
 Iussio quos Romam tunc imperialis adegit.
Quorum accensa piis animum uirtutibus ardens,
uisere uult eremum, meditatur linquere Romam.
Iam genitos, famulos possessaque mente reuellens,
Cogitat omnimodis mundi se absoluere uinclis.
   Frigora post tandem, dum fit mare nauibus aptum,
Presulibus proprias sedes repetentibus, almo
Prosequitur uoto, caris cum fratre propinquis
Insuper ad portum gnatis comitantibus ipsam,
Qui pietate piam certantes uincere matrem,
Quos superat pietate Dei famulamque probando
Se Christi, nescit carnalia fenora uentris.
Carbasa complerant uenti puppimque ferebat
Impetus alarum, pernicis rectio lintris,
 Paruus Toxotius, palmas in littore tendens,
Fletibus et Rufina madens retinere laborant
uiscera temnentem terrena, superna petentem
 Culmina, lege Dei nature iura negantem.
His sed opes linquens oneris iam libera pergit
Eustochio contenta sua, que conscia tanti
Et comes incepti, uotis herentia celo,
Exspoliata solo permulcet pectora matris.
Interea cursu celeri ratis equora findens
Appulit exsilium Domitilla ubi Flauia passa
Cuius martyrii cellas uenerata legebat.
Leta salum segnis properantia cuncta uidentur,
 Adriacisque undis, inter Scyllam atque Charybdim,
Se credens subit ut per mitia stagna Methonem.
Hic refouens pelago tabentia membra relicto;
Moxque inter Maleam uolitans interque Cytheram
Cycladas et crebris sulcat freta consita terris.
Postque Rhodum et Lyciam Cypri diuertit in oras.
Sanctus Epiphanius genibus se forte petentem
Hanc cernens, Christi ut membrum sublime receptat;
Lustratisque monasteriis solatia prestans,
Illa breui spatio spectatur ab urbe Seleuci.
Antiochi scandens et ab hac ita menia uisit.
Hic quoque Paulini modicum dilectio sancta
Detinet hanc: hyemis, fidei feruore calente,
Sed medio non mittit iter, quin pergit asello,
 Dura sedens, lenis quam olim lectica uehebat.
Transgreditur Syrie Celes, Phenicis et arua
Tum Beritho, ueterique means Sidone relicta,
Elie turrim, que littore parua Sarepte
Permanet, ingreditur, Dominum uirtutis adorans
Hospitis hic uidue, per quem de morte leuatur
Celicole uatis precibus dudum unica proles.
Perque Tyri gradiens Pauli doctoris arenas
Defixis sacras genibus, perducitur Acho [Acco],
Nomine mutato quam nunc Ptolemaida dicunt.
Sanguine Iosie sic permadefacta Mageddo
Rura, Palestinos gaudens pertransit in agros,
Urbis Dor quondam celebris mirata ruinas,
Que post Stratonis renitet cognomine turris.
 Hanc prior Herodes Augusti Cesaris auget
Culmine, Cesaream Romano a principe dictam.



CAPUT IX. De sancto Cornelio centurione.


 In qua sollicite scrutans loca Paula sacrata
Repperit ecclesiam Christi, Cornelius olim
Aedem quam coluit priuato iure manendi,
Luce Dei dignus necdum baptismate lotus,
Celite teste, preces cuius referuntur ad aures
Ascendisse Dei, miseratio grata subisse
Ante thronum Domini, sublecte prestita plebi.
At patet acceptor iudex non esse supernus
Personarum inter nichil atque salute direptum
 Hebraicam nostramue fidem pietate nitentem,
Gentibus et cunctis reserari limina celi,
uimque pati donoque Dei uiolenter adiri.
Nulla dabantur huic miracula, semina uite
Nulla serebantur terrene aspergine lingue;
Aspirante tamen Christo, cui corda beare
Ius manet, orat ait dignus habeatur ut astris;
Accersit monitus doctorem, dogmata querit,
Sacro fonte carens, iam purificatus haberi
 Panditur, accipiens superi carismata doni;
Spiritus hunc implens nam dignum munere monstrat.
Cui sumptum ire parum uite se munera solum;
At uocat affines, charos inuitat amicos
Participesque sui plures studet addere doni,
Officii prebens presagia clara futuri
Atque uicem, nec adhuc doctus, doctoris adoptans.
Sicque capit Petro sanctum tribuente lauacrum,
Ordine mutato, post pignora Flaminis almi;
 Dumque piis plebem monitis hortansque docensque
Multiplicare parat, de centurione sacerdos
Efficitur, renitetque datus hac presul in urbe,
Qua perplura sagax animarum augmenta gerendo
Prenituit, mactusque lucris ita fine quieuit,
Fenora commisse referens non parua caterue;
Unde sui sumens quoque premia digna laboris
Celestem proceres inter sortitur honorem.



CAPUT X. De sancto Philippo diacono.


 Aediculas isthic perlustrat Paula Philippi
Leuite, ex septem qui munia clara sacrorum
Cum Stephano cepere, aris, qua lege minister
Editus, eterni non cessat semina uerbi
 Spargere per populos, et oues ad ouile uocare:
Plurima signa gerens, uirtutum luce coruscans,
Demonas expellens, paralytica corpora curans,
Restituens gressum claudis ac lumina cecis.
Ille Samaritum fidei fundamina firmans
Instruxit, monuit, Simonisque uenena fugauit.
Angelico ductu properans, hinc pergit ad austrum,
Aethiopemque tuens eunuchum sacra legentem,
Diuino monitu carpento iungitur, atque
Sollicito studio sociatur apertio legis.
Dum ueteres sitiuntur aque, fons panditur ortus
 Esse nouus poto quo pectora sicca rigantur;
Mutauitque atram, tinctus baptismate, pellem
Hic niger eunuchus, gentilia corda figurans.
Bethsoros est uicus Solymis qua pergitur Hebron,
 In quo fons cuius sacrantibus elutus undis
Candida preclare meruit consortia uite.
Spiritus abripiens alias transferre Philippum
Destinat, Azotiis reliquisque, ubi uerba salutis
Disserit allegans urbem dum transit ad istam
Aedificans in qua mentes requieuit, et eius
Tres iuxta genite, cum uirginitatis honore
Sortite tumulos; Ephesina quarta renidet:
Spiritus ipse prophetie quas munere sanctus
Implens, illecebris diri seruauit ab anguis
Aethereisque choris celi super astra iugauit.



CAPUT XI. De sancto Procopio.


 Urbem hanc Procopius legitur decorasse triumpho,
Scythopoli prius ornata uerbo atque uigore;
Nocte dieque Dei qui stat dum cultibus almis,
uiscera conficiens raro recreata paratu,
Corda saginabat dapibus replendo supernis.
Insuper internos interna externaque bella
 Aduerso uibrans hostes superabat abactos.
Huc quoque directus prima ad responsa fidelis,
Fortis, et inuentus sapiens, constansque probatus:
Iratoque probis Fabiano iudice dictis,
Mucronem excipiens certamina fine uenustat.



CAPUT XII. De Prisco, Malcho et Alexandro.


 Preterea celebres hic consummasse triumphos
Athlete fortes pretiosa morte leguntur.
Quorum tres ualida iuuenes uirtute nitentes,
Priscus, Malchus, Alexander, simul urbe sub ista
Degentes quodam uite ruralis agello,
Intenti studiis, dum tempore ualeriani
Isti comperiunt fidei crebrescere pugnas,
Diuine accensi pariter uirtutis amore,
Turpis segnitie sese cepere notare:
Quod cum celestes caperentur in Urbe corone,
 Ipsi non caperent, irent, peterent, reperentque,
 Ignauam sed humi gererent torpore quietem:
Regna Deus mandet cum ui rapienda superna.
Arma quibus nacti uerbis, gradiuntur in Urbem
Approperant bellis, et adorto iudice crudum
Incusant rigide quod sanguine seuiat almo.
Actutum monitis quam digna profata rependens:
»Subiicitote feris, inquit; quibus haud placet istud
Profluat ut nostro sanguis mucrone piorum;«
Rictibus horrificis mox allegantur edendi
Abraheque sinu correpti ex ore ferarum
 Perpetuas prompta lucrantur morte corona



CAPUT XIII. De sancto Marino.


 Quidam erat hic opibus pollens et honore, Marinus
Nomine, militie splendens insignibus, atque
Promeritis clarus, Solymorum e ciuibus unus
Militie dum luce gradus hunc debitus ordo
Quondam adit, inuidie stimulus petit ecce sodalem
Exclamatque gradum hunc non posse subire Marinum
 Inuisa Christi qui relligione prematur.
Quesitus uerumne sit a questore Marinus
Illico Christicolam uiua se uoce fatetur,
Christi se uere famulari legibus edens.
Conceduntur ei tres quîs deliberet hore:
Dis libare uelit, perimine uocamine Christi.
 Protinus egressum Teotignus episcopus armans,
Ducit in ecclesiam, fidei sermonibus auget,
Tandemque attollens, altaris ad intima transfert:
Quo precinctus erat gladium proponit, et offert
Inde Euangelium, rogitans quid mallet eorum.
Cumque manum prompte diuina ad iura tulisset,
Presul ait: »Quod cepisti iam perfice, fili:
uitam contemnens fragilem, sperato manentem;
Pergito confidens, oblatam prende coronam,
 Qua redimire pium Dominus caput eligit altus«
Regrediens seuum repetit precone tribunal
Inuitante, dato sibi tempore, adesse, recurrens
Nec patitur scitante moras ut preside reddat;
uerba sed expromens certo se robore fixum,
Non rogitatus, ait confirmatum esse paterna
Lege, Dei potius hominis quam iussa timenda.
Sic plecti iugulo tali pro famine iussus,
Maioris super astra gradum mox sumit honoris.



CAPUT XIu. De sancto Asterio.


 Asterius quidam presens erat, urbis alumnus
Rome, patricius natu, splendore senator,
Ornatus meritis, opibus feliciter utens,
 Nobilitate uigens, regali stemmate pollens,
At super hec fidei Christi precelsus amore.
Is pretaxati dum martyris astat agoni,
Excipit et cesum gladio, attollitque uerenter
Subiectis humeris, substrata et ueste, cadauer
Testis et exsequiis quem dat, mox captat honorem.
Traditur hic multis aliis quoque fulgidus actis,
E quibus id per eum tradunt memorabile gestum.
Paneadam quam Phenices antiquitus urbem
Dicunt, Cesaream nostri dixere Philippi;
Panius hanc prope mons, cuius radicibus ortus
Iordanis gemino asseritur procedere fonte:
Moris erat mactaretur quo uictima certo
Solemnique die fatuis a gentibus illic
Demonice, fuco que fraudis adempta dolose,
uanescens, oculis nusquam parere solebat,
Famaque suadebat presentibus, hostia celsi
 Quod mirabiliter peteret penetralia celi
Contigit Asterium, quondam deceptio talis
 Dum geritur, casu presentem astare profanis
Prestringique uidens stupidas phantasmate mentes,
Erroresque dolens hominum, miseratus et orans
Ingemit, atque oculos celis palmasque repandens,
Inuocat interno Dominum clamore potentem,
Integraque fide poscit, lacrymisque profusis
Flagitat, antiqui fallaces arguat artes
Serpentis, miseris remouens mortalibus huius
Prestigii nebulas, arcanaque monstra reuelans.
Hec rogitante piis precibus cum fletibus almo,
Ecce superferri subito depromitur anguis,
uictima diuinis sublata putata rapinis
Reddita, cunctorum fluuii conspectibus imo.
Sic fidei prece Christicole resoluta fatiscit
Aetatum falsi tantarum machina ludi,
Ut non hisce locis reparari quiuerit error
Amplius, hic clari patefacto lumine ueri.



CAPUT Xu. De statua Saluatoris


 Paneade ciuis mulier deprenditur huius,
Fimbria quam Domini contacta cruore leuauit.
Aedis pro foribus, cuius basis erea, fixa
Constiterat muliebris habens figmenta figure
Femina, ceu palmas tendens genibusque uoluta.
Altera saluificis statuam basis ere gerebat
Compta stola, dextram quasi pergeret  auxiliando.
Hanc secus erumpens humi innascier herba
 Crescere ad erase consueta lacinia uestis,
Que mox frondentis tetigisset uertice coni,
Pellendos robur morbos capiebat ad omnes,
Nil uirtutis habens sacra nisi tacta lacerna.
Perfidus hanc cornu taurus qui obsistere ruptis
Irruerat domino loris, petit, impete uertit,
Figmentique furens proprii simulacra reponit,
Celitus affulso teritur quod fulmine truncum
Atque notat iugulo diuini uindicis ictum.



CAPUT XuI. De sancto Pamphilo.


 Floruit hic clarus uenerando Pamphilus actu
Martyr, presbyterum dignum quem laude sacrauit
Agapius presul, huius largissimus urbis
Erga inopes, et eis deuinctus amore paterno;
Inque gubernando Ecclesiam solertia cuius
Peruigil experta est, multoque labore probata.
Hic in episcopii Theotignum iura secutus
Fulsit, id officii quam laudabiliter explens.
Pamphilus excalpsit que sacra uolumina martyr
Hieronymo Cresi gazis potiora feruntur
 Signa manus recolens, uestigia sanguinis edens
Articulis sanctus propriis que martyr ararat,
Qui plenus fidei, diuini plenus amoris
Regna triumphauit feralia Maximiani.
Eusebius fastos cuius edere libris
Quis quantus fuerit studuit, simul unde oriundus
A puero ueram doctrinam, prelia, palmas,
Quantaque pertulerit, quos desudarit agones,
Ut quoque percepit hoc dignus honore corone.



CAPUT XuII. De Eusebio scriptore.


 Martyr hic adiutor sacrorum in luce librorum
Huic nitet Eusebio, Scripture quem uocat ipse
Hieronymus clauem, testamentique perennis
Custodem, memorans quamplurima queque reuoluat
 Ex infinitis fere, sed preclara feruntur
Historia Ecclesie, Canones Euangeliorum,
Omnimodis Chronicon, gestis clarissima, cuius
Doctrina atque fides operum probitate renidet.



CAPUT XuIII. De Theophilo, Acacio et Gelasio.---Reliqua itineris Paule.


 Theophilus presul hic lumine claruit almo,
Dogmate purificans errantes Pascha colendi.
Hac etiam renitens antistes Acacius urbe,
Expositis fidei Salomonis dogmata lustrat:
Preterea multa Ecclesiam quoque luce uenustat.
Qui pro Liberio Felicem sede coronat
Gelasius, post Euzonium sale fertur honesto
 Hic uiguisse sacer parca sed condere dextra.
   Postquam Cesaree lustrasse sacraria gaudet
Paula, per Antipatri dictum de nomine castrum
Semirutum gradiens, Lyddam, Diospolis ore
Que fertur Graio, non segnis ire sategit.
Dorcadis Aeneeque salus hanc fulgida comit.
Haud procul hinc Arimathiam uicum intrat Ioseph,
Celorum Dominum digni condere sepulcro.
Inde sacerdotum Niobem [Nobem] succedit in urbem
Post occisorum tumulum tristi omine dictam  .
Hinc Ioppem portum penetrat fugientis Ione;
Unde uiam repetens celeris diuertit in Emmaus.
Que nunc Nicopolis, Dominus qua fragmine panis
Agnitus est illis quorum dilectio uera
Factis enituit, quorum irradiata probantur
 Lumina, dum gestis celestia iussa decorant
Et noscunt opera quod non agnoscere possunt
Auditu, reteguntque simul non esse beandos
Quoslibet ore modo, si non bona facta sequantur.
Hic quo fonte pedes uisus lauisse Redemptor
Apparens cum discipulis, numeroque luuntur
Morborum hoc pestes uariorum animalia linquunt,
Inclytus hinc Cleophas, cuius sacrata nitescit
Hospite digna domus Domino, iugulatur in ipsa,
Iudeos Christi passus pro laude furentes;
Quaque etiam cultus celebri pietate sepultus
Quem terris Dominum propria susceperat ede,
Clara poli super astra colit sibi domata dantem.
   Nicopoli egrediens Bethoron conscendit utramque
Paula, urbes regis Salomonis honore locatas,
 Sed dudum uario bellorum turbine uersas:
A dextris Gabaona tuens, qua figere solem
Cum socia ualuit fretus cognomine iehsu.
Substitit in Gabaa, meminitque libidine cesos
Sexcentosque reseruatos in origine Pauli.
Hinc urbem misto trinoque uocamine dictam
Ingreditur Ierusalem, sub parte sinistra
Mausoleum Helene domine mirata celebre
Adiabenorum, Solymos quo tempore pauit,
Insistente famis frumento, rure Canopi.
Hospitio Paule pretoria celsa feruntur,
 Parua sed admittit uitantem culmina cella.
Tunc loca cuncta piis Christi signata triumphis
Circumiens, magno fidei ueneratur amore.
Prostrata ante crucem Dominum ut tueatur adorat
Pendentem, mundi quoque crimina morte piantem;
Osculaque affigit lapidi, complexa sepulcrum,
Angelus amoto reserat quo gaudia uite,
 Allambitque locum, lacrymarum flumine fuso,
De Domini membris monumenti iure sacratum
Hinc tandem egrediens Sion ascendit in arcem
Montibus in sanctis, cuius fundamina pollent
Porte et castra Deo chare super omnia Iacob.
Non ille flammis quales uruntur ab hostis,
At quibus intratur regni celestis in aulam.
Non siccis spectans oculis aspergine Christi
Sanguinis infectam uincti cesique columnam,
Que certe assidue moderamina larga salutis
Fert fidis ualida applicitis dans robora uinclis
Pellere diuersas medico solamine pestes,
Porticus ecclesie qua sustentata leuatur;
Panditur inde locus Paule, quo Spiritus almus
Centum bis denosque super descenderat agnos
 Hic quoque pauperibus Christi pia dona ministrans
Competit optatam longo spiramine Bethlem;
Atque specum ingrediens diuinum uirginis aluus
Qua posuit partum, presepe, animalia Christi
Quo Domini agnouere sui, se cernere uisu
Testatur fidei stratis puerilia pannis
Membra iacere Dei, stabulo deposta sub arcto:
Sedulus intacte matri nutritius aptum
Prebet ut obsequium; uenientes tempore noctis
Pastores, stellamque, Magos pia munera dantes;
Lactentes cesos, Herodem cede furentem;
Ut petit Aegyptum Ioseph comitante Maria.
Sicque domum panis lacrymis uenerata profusis
Fonte pio Regis cunabula sacra salutat.
Haud procul inde petit turrim gregis omine claro
 Que Iacob pauerat oues, sibi uocis honorem
Angelice hauserunt pastores, Gloria, summo
Qua cantata Deo mortalibus atque benignis
Pax legata, choro laudes reboante superno.
Quem prope dum pascuntur oues, en uelleris agnus
Detegitur puri, celesti et rore repleti,
Sanguine qui dignus dissoluere crimina mundi
Et uastatorem propria depellere plebe.
   Inde uia ueteri Gazam petit impigra Paula,
Persica thesaurum quam promere lingua resignat
In qua Siluanus rabiem Diocletiani
 Huius cum sociis euicit episcopus urbis,
Quando in Fanensi [Fennensi] capitis cesura metallo
Quadraginta simul celorum ad gaudia misit.
Mox hinc ad dextram Bethsur transitur, et Eschol,
Unde botrum portant geruli presagia Christi
Gestantem, ligno appensus qui dulcia fudit
uina suis, terramque dedit dulcore fluentem.
Hinc Sare cellam petit et uestigia quercus
Abrahe, spectare diem per lumina cordis
Qua meruit Christi, Domino letatus in ipso.
Scandit ab hinc surgens Hebron que Chariatarbe
Quattuor a tumulis magnorum dicta uirorum:
Abrahe, atque Isaac, Iacob, primique parentis,
Iungitur his Caleb, quartusque putatus in illis.
 Dimittit Chariatsepher, cui littera nomen
Prestitit, admirans superas atque inferiores
Undas, Othoniel ruris quas arida temnens
Accepit, quibus irriguos ditaret agellos  .
Inde Caphar Baruche teritur benedictio uille,
Sidereo Abraham Domino comes usquequo uenit.
Miratur campos Sodome Paula atque Gomorrhe
Celesti, meritis agitantibus, igne perustos.
Aspicit Engaddi uineta, opobalsama sudant
Quis uirgulta locis, aliis indebita terris.
Contemplansque Segor, Zoaram quam uoce Syrorum
Dicunt, spelunce meminit Lot sicque sodales,
In lacrymas conuersa, monet quam uina cauenda
Sint, dominata uiro nequeunt quem uincere ciues.
 Hincque notho a calido rediens ubi sponsa cubantem
Inuenit sponsum, Thecuam pertransit, ouantem
Suspiciens montem de quo Saluator ad altum
Conscendit Patris solium quo secla gubernat.
Hoc dudum ruffam mos monte flagrare iuuencam
Exstiterat, cuius populi cinis atra piabat,
In quem migrantes cherubim, fastigia templi
Linquunt, ecclesie fundamina firma locantes,
Qua Iacobi memorant sacrata recondita membra,
Ipse quod ediderat templo ueneranda piorum
Zacarie condens Symeonis et ossa sub ipso.
Hinc quoque Pelagiam quondam contamine mersam,
Pondere deposito carnis, celi alta petisse
Fama canit, cuius memoratu et laudibus actus
Condigni felix imitatu finis habetur.
 Perspicit hospitium Marthe Paula atque Marie
Betphagemque sacerdotum ditione retentam,
Atque locum Domini petulans quo frena recepit
Gentilis pullus, celebri qui comptus honore
uestis apostolice dat mollia terga sedenti.
Tramite sic recto Iericho descendit et eius
Ex Euangelio meminit, quem seua latronum
Spicula seminecem dederant, temptumque seuera
Mente sacerdotum, iumenti terga coaptans,
Ecclesie stabulo clemens dat Samaritanus.
Arboris et Zachei, uite qui noxia calcans,
Precelsum celsa Dominum uidet arce meantem.
Cecorum iam Paula tuens loca, lumina quorum
 A Domino reparata docent erroris utramque
De tenebris Christi pellendam numine plebem.
Ingreditur Iericho turrimque Achiel speculata,
Quam primogeniti letho fundauit Abiram,
Inque Segub generis portas in limine ponit  .
Galgala castrorum spectat preputia, liquit
Que uetus Isrel repetite mystica rimans
Carnis casure, ac recolens purgamina mentis.
Bis sex hinc lapides translatos fluminis imo
Iuris apostolici qui fundamenta locarunt;
Fontem etiam ueteris nonnunquam legis amarum
Et steritem, quem in dulcorem sapientia magni
Conuertit uatis, reddens scaturigine ditem.
   uix nox transierat, redeuntis lampade lucis,
Iordanemque petit, meditans uestigia quondam
 Sicca sacerdotum steterint cedentis ut amnis
In medio; post Elie uirtutis et eius
Compotis ut siccum iussis iter unda pararit:
Ut baptisma nouum sacrans animabus, in ipso
Abluerit uellus macula sine candidus Agnus,
Nostra piacla lauans, polluta et strage fluenta
Humani generis proprio baptismate mundans
Achor turbarum uallem uidet atque tumultus,
Qua furtum est et auaritie damnata cupido;
Inde domum Domini Bethel, qua pauper laceb
In nuda dormiuit humo, lapidi capite acto,
Zacarias oculos septem quem cernit habentem,
Angulus utriusque datur quo parietis unus.
Et uidet scalam celi in fastigia ductam
Desuper innixus rector qua porrigit altus
 Ipse manum digno scandentibus astra meatu;
Precipitans uanos et opaca fraude malignos.
Iesu mox et Eleazar uenerata sepulcra
Miratur censor quod legerit aspera montis
Ipse, situ reliquis plana atque uberrima tradens.
Quid referam Silo, qui diruta panditur ara
Sacrorum ueterum, qua Beniamitica scitur
Precessisse tribus raptas sine more Sabinas?
Transgrediens Sichem, que Neapolis noua fertur,
Intrat in ecclesiam Garizim, latus edita montis,
Que secus aspectat puteum quem fodit Iacob,
Quem super assidens Dominus fert pocula poscens,
Et lympha fidei satiatur Samaritane,
Librorum que quinque uiros Mosaycorum
Erroremque meat Dosithei linquere sextum,
 Messiam uerum Saluatoremque receptat.
Hinc digressa Patrum duodena sepulcra tuetur,
Samariamque uidet, dictam sub honore Sebastem
Augusti, tenuere pii qua busta prophete
Abdias, Eliseus, magnus Baptista Ioannes;
ualdeque contremuit miracula plura uidendo:
Audit enim strepere uariis nigra agmina pennis
Sanctorum ad tumbas, homines ululare luporum
More, latrare canum, fremituque rugire leonum.
Tauri hinc mugitus reboat, flat sibilus anguis,
Post tergumque rotare caput, hos uertice terram
Percutere; atque alios prospectat in ere pensos
In faciem uersis pedibus, nec uergere uestes.
 Pro quibus effundens lacrymas Christumque precata,
Fessa licet, montem pedibus conscendere gaudet,
In cuius geminis centum sub tempore pestis
Abdiam specubus constat pauisse prophetas.
Inde pio petitur Domini nutricula gressu
Nazara, tumque Cana Capharnaumque, capaces
Signorum Christi, stagnum quoque Tiberiadis
Nauigio sectum, diuo sectuque sacratum.
uastus ab inde locus, satians ubi millia quinque
Panibus ex quinis, bis sex sacra uascula replens
Relliquiis Dominus superantia dona reponit
Discipulis, uulgus que condere uentre nequibat.
   Scandit deinde Thabor, superam quo prodere formam
Complacuit Domino celesti luce micantem.
 Hermon Hermoniimque uidens lata et Galilee
Rura tuens, Sysare Barach uincente phalanges
Qua strate, riuumque Cison loca plana secantem;
Tum peremensa Naim, uidue noua gaudia tractans,
Destinat Aegyptum legere, pauloque resistit
Ad fontem qui maxille de dente molari
Profluus Arcadie torrentia uiscera mulcet;
Morashimque uidet Miche studiosa sepulcrum,
Iam nunc ecclesiam, sic fertur in arua Canopi
uisere diffusos eremi lateque patentes
uirtutum campos mirorum semine fetos.
Quinque urbes Pharias, Chanaatide uoce loquentes.
Gessen Tapsneosque Dei Nilotica rura
Que summi iussis Moyses splendore triumphat,
Percurrit celeris celsas amplexa columnas
 Ecclesie Christi, pedibusque aduoluitur horum
Qui, mundo profugi, superant sublimia mundi.
Obuiat Isidorus primas sanctusque sacerdos
In Nitrie partes, clarus confessor; eidem
Macarii properant, Arsetes, Serapiones.
Hos cernens, Dominum uere se cernere credit,
Quodque impendit eis, gaudet dependere Christo.
Hac quoque legisset regione quietis honorem
Ni desiderii uotum loca sancta tenerent;
Ad que ceu pennis pernix remeauit auinis.
Inque sacram remeat Bethlem mansura perenne:
 Hospitio nimis angusto tres degit in annos
A tollat donec cellisque monasteriisque
Sollicite fabricas diuersis usibus aptas,
Diuersisque peregrinis habitacula condat
Ampla uiam iuxta, ueniens qua celica uirgo
Hospitium Ioseph comitans non repperit olim
Nam xenodochium statuit studiosa uirorum,
uirgineosque choros certat disponere turmis,
Atque monasteriis famulans quos ultima rexit,
Ut seruire magis hanc quam preesse uideres.
   Cum mare defuncto nullo edit ab inde marito,
Quamuis hoc sancto uirtutis in arce probaret:
Nec post balnea linis fracta uapore leuatur:
Mollia non habuit lecti, nisi febribus egra,
Strata cilicio; somnos dabat aspera tellus:
 Noctibusque et requiem, requies si rite uocatur
Qua coniungebat precibus noctesque diesque,
Infundens lacrymis cunas pietate profusis.
Crebra piis ducens pariter ieiunia uotis
Omnia pauperibus tribuens, fit rebus egena
Terrenis, superi locuples sed culmine doni.
Nam docilis memori Scripturas mente gerebat
Diuinas meditans, in eis enigmata lucis
Instrumenta noui, ueteris quoque dogmatis ipso
Hausit. Hieronymo celebri tradente magistro
Hebraicam didicit linguam, sermone canebat
Hebraico psalmos, genuina hos uoce resultans:
Eloquium Latio gramen sine more sonabat,
uirtutum rutila uariarum luce nitebat,
Eustochium gnatam, solo quo munere ditem
 Liquit et optatam ad patriam iocunda recessit.
Cumque rogaretur moriens utrumne dolores
Sentiret, retulit nil se sentire molestum:
Cuncta quieta sibi, iam cuncta serena uideri;
Sicque crucem labiis digiti moderamine pingit
Emittitque animam, celi secreta petentem.
Pontificum manibus feretrum translata ferentum,
Ponitur in media spelunce consita Christi
Ecclesia. Quimus cum Hieronymo ergo beatam
Martyrioque coronatam uere edere longo.



INCIPIT LIBER TERTIUS.



CAPUT PRIMUM. De sanctis Eusebio, Peleo et Nilo, martyribus


 Preterea multis ista tellure triumphis
Enituisse liquet sanctos formidine uicta.
Eusebius quidam, fidei deuotus alumnus,
A custode Palestine pro nomine Christi
Tentus, tormento primum cruciatur equino
Post iugulo plexus, capitis sub fenore dite
 Martyrii sumpsit celorum premia pena,
Augusti quinto decimo quod sole dicatur
Hac patria torquente pios Diocletiano
Pontifices Christi Peleusque Nilusque feruntur
Agmine cum cleri celum petiisse per ignes
Et Domino se pro populis holocausta dedisse.



CAPUT II. De Asclepio episcopo, Eusebio quoque, Nectario Zenoneque martyribus.


 Gazenus fidei impugnans Asclepius hostes
Pellitur inuidia, Romanaque regimina fidens
Iustitie fulgore, petit, que Iulius equa
 Lance librans, sedique ministerioque reformat,
Actores culpans, monitisque minisque cercens,
Eusebius hic, Nectarius Zenonque triumphant,
 Gazenses, quos uerberibus uinclisque fatigant
Impia quod studiis horum sint strata sacella;
Fustibus intersunt, laceros saxisque grauatos
Ac cerebro demptos, membrorum cetera flammis
Dant iumentorumque serunt mista ossibus ossa,
Que supero mulier monitu querensque legensque
Delegat manifestato per uisa sobrino.
At Zeno accipiens charorum pignora fratrum
Tecta domi seruat, dum presul in urbe dicatus
Basilica structa sociari his Nestora certat,
 Qui belli comes egregius consorsque corone
Corporis ad speciem dum spirans ultima missus
Zenone sollicite curam prestante fauetur,
Emicat emeritus celique capessit honorem.
Antistes Zenon quoque centenarius almis
Officiis indeficiens, sollemnis et astans,
Nec minor aspicitur, requiem nec ritibus affert.
Iure maritali ternotus iungitur eis,
Huic trine genitor sobolis, hic laude sophiste
Excellens, actisque animam uirtutibus ornans.



CAPUT III. De sancto Hilarione  .


 Patre Palestinam claram Hilarione feramus,
Hieronymumque ducem uite in sermone sequamur.
Scribit hic exortus primum ut uico prope Gazam,
Millibus et quinis distanti menibus urbis,
 Nomine Thauata, partes qui respicit austri.
Euoluens reliquos uite ac uirtutis agones
Hic uelut e spinis redolens rosa surgit acutis,
Sculptilium cultu seuis genitoribus ortus,
Erudiendus Alexandri transmittitur urbi
Grammaticamque catis didicit doctoribus artem:
Omnibus et charus studium moresque calebat,
Egregio ritu Christi se cultibus indens,
Affectuque pio meditans in relligionis amore.
Antonii nomen celebri rumore capessit
uisere quem feruens, eremum petit, utque positus
Effectu, solita mutatur ueste duobus
Mensibus, hic iuxta recubans atque ardua signans
Castorum seriem morum normeque tenorem,
Quam foret orando assiduus, summissus alumnos
 Excipiens, acerque monens, alacerque cohortans;
Asperitas qualis huic propositique cibique.
Ad patriam post hec monachis collega quibusdam
Defunctis rediens patre iamque et matre, decenti
Dispensat dimissa sibi patrimonia iure,
Fratribus et partem, partem largitur egenis,
Nil sibimet seruans. Ter quinos nudus et annos
Dum regit, arma gerens Christi, deserta subiuit,
Hirto ruralis coopertus tegmine sagi
uestem pelliceamque ferens, Antonius illi
Quam dedit instructo iuga ferre suauia Christi.
Carica iam noctu fessum ter quina cibabat.
Quattuor huic annis estus pluuiasque remouet.
Angulus angusti tugurii casuleque pusille,
Quas molli iunco cum carice texit acuta.
 Cellula post struitur, pedibus que quattuor ampla
Culmine quinque pedum scandens, summissior eius
Statura, ueniens humilis caperetur ut hospes
Corpore dum recubat, paulo que longior esset
Quam non esse domum, tumulum sed forte putares.
Paschali ille die modo tondebatur in anno,
Non mutans tunicam nisi cum penitus prior esset
In pannis resoluta pioque absumpta labore.
Stratus humum nudam sternebat iunceus illi
 Usque diem mortis, nec ei pretiosior unquam
Quo semel indutus fuerat, non saccus in undis
Post lotus, lacrymis cordis nisi fonte profusis.
Scripturas sanctas mentis retinebat in arca,
 Postque preces psalmos Domino ut presente canebat.
 Cui natus ubi preteriit uicesimus annus
Nil epulum preter lentis tribus edit in annis,
Frigida quam paulo domitans madefecerat unda;
Hinc tribus est aliis sale, pane refectus et unda;
Quattuor est post hanc herbis agrestibus usus
Quorumdam iunctis fruticum radicibus esu;
Quinque dehinc panem medie dant hordea libre
Atque olus absque oleo modicum conctumque iugatur.
Lumina deinde uidens sibi caligare labore
Pumiceque cutem retrahi scabiedine quadam.
Prefato fomenta cibo coniungit oliui;
Hocque tenore cibi dum sexagesimus illi
Tertius et uite completur pascitur annus,
Preterea uictus sibi nil cuiuslibet augens.
 Sic indefessus, cum iam sibi adesse palestre
Colligeret metam, panis contemnit ofellam,
Contemnensque dies octogenarius implet,
Immenso feruore calens, quasi tiro duellum
Inciperet, soliti quo tempore ponere multi.
Namque farina, herbis quoque sorbitiuncula tritis
Editur huncque cibans potat uix uncia quina.
Sicque implens seriem uite, nullatenus ante
Quam sol occiduus radios immergeret undis
Nec festis grauiterue cubans ieiunia soluit.
   Multe paruum acies, certamina multa lacessunt,
Extra externa crepant, intus ciuilia mussant:
Flamine sed doctus supero pius intima pressat,
Componensque animi sudo moderamine turbas
Conficit edomitans lasciuum pondere asellum,
 Frangit et extenuat bellorumque usibus aptat.
Suetus in internis, ad barbara fortior exit.
Bella trahens hostis uariis hunc prouocat armis,
Mille petit furtis, impugnat mille duellis
Pusio quod uagit, uel quod muliercula plangit,
Quod mugit bos, balat ouis, quod bellua gannit,
Admonet, atque pauendorum portenta sonorum,
Et strepitus exercituum. Quem uoce mouere
Dum nequit, horrificis tentat consternere uisis:
 Instruit aurigas, redigit sub frena iugales
Molitur rhedas, instaurat fraude ueredos,
Cassis at hunc Christi tegit ac lorica fidei
Feruentesque feras sese peruadere cernens,
Dum Iesum inclamat, terre sorbetur hiatu
Pompa nocens: claros Christi canit ille triumphos,
Fert laudes, gaudet celeri superasse tropeo.
Plurima bella dein conamina fraudis adorta
Multa uirum, pandit muliebria membra cubanti
Serpens nuda uafer, dat ditia fercula uictus
Indiguo, inuictoque feras ferus applicat ipse:
Se ingerit oranti, exprobrat, uel cede fatigat.
Omnibus his uictis miles persistit agoni.
Insidias hostis cumulans atque arma reformans,
uel potiora parans, latrones mittit egeno
 Qui circum tota cursantes nocte, cubile
Haud reperire queunt: coram tuteque cubantem
Securum orta luce uident, rogitantque quod ipse
Peruasus noctu faceret. »Latronibus, inquit,
Non timet inuadi nudus.---Quit cedier, illi.---
Quit, puer; haud ideo uereor, sum occumbere promptus.«
Robore quo stupidi, fassique uolumina noctis
Tegminaque umbrarum, spondent moderamina morum.
Tabescit coluber: quot belli suffit agones,
Tot bellatori cernens renitere triumphos.
   Crebra tropea dein et plurima signa geruntur.
Prima diu sterilis perrumpere claustra cubilis
Ausa petit mulier, uotisque leuata recedit,
Postque annum grates sumpto pro pignore pendit.
 Adiecit Dominus miris attollere seruum.
Alterius ternam matris discrimine lethi
Dum sobolem, pariter uite suprema trahentem,
Momento incolumem reddit, rapit emithriteo.
   Gazensis currus agitare auriga paratus,
Artis dum studio insistit stupefacta fatiscit
Membra recunctatus, nerui riguere per artus:
Non manus aptatur flagris, non stringit habenas,
Iam ceruix immota manet, rectore quadrige
Agmine frustrate licito, nulla arte feruntur.
Preceptor tandem temone relapsus inepto
Tollitur ac supplex capit adiumenta grabati.
Sicque humilem prono medicum molimine adortus,
Accipit haud aliter sumpta gaudere medela
Ni subdat medicatori data pectora uero;
 Deuotus maneat sontique renuntiet arti.
Corda uouet, recipit monitus, sanatur utrinque,
Carne, anima duplici exsultans moderamine fotus.
   Post Hyerosolymita potens uirtute superba
Corporis atque asinos uectanda in pondera uincens,
Perflatus diro truculenti demonis astu,
Ducitur innexus multisque oneratus ahenis:
Sepe quidem chalybis solitus perfringere nodos,
Expugnare seras, crurum rescindere uincla;
Mordiens his aures, nasum deciderat illis:
Horum crura pedesque, gulam detriuerat horum.
Terrentur fratres uisu tam turbinis atri.
At Pater immotus uelli uincimina mandat.
 Exutus laqueis tremit aspectumque retorquet
uertice deiectus, metuens uel cernere contra,
Depositoque furore pedes allambere Patris
Sede nec amoti gestit, tandemque coactus
Iuratusque ferus ductor possessa remittit.
   Qui memorabo uirum dira legione tumentem?
Fascibus excellens hic, opum fulcimine pollens,
Preminet ut multis, multo peruaditur hoste.
Ductus et ad medicum ferro omnia membra grauatus,
Excutitur uinctis, numeroso et milite fretus,
Simplicis athlete presumit inire palestram,
Impauidumque rapit, sustollit in era tutum
Ridentemque uirum, sociis ad facta relisis.
Roborat ille suos, humeris capitique reflectens
 Securus uirtute manum, prensisque capillis
Ante pedes subigit, stringitque manusque pedesque,
Calcat utrinque pedes: Torquere, nigella caterua,
Ingeminans. Miser eiululat plangore furoris
Diuerso iam mille micant uno ore tumultus,
Pectore ab unius populorum bella resultant.
Nec patitur pius hisce diu miserum retineri
Captiuum uictor, Iesum sed ut inuocat, omnes
Turbarum pellit strepitus, toruaque phalange
Depulsa, sensus reuocata mente reformat.
Plurima curatus cure quasi dona reportat;
Curator solers que cuncta omnino refutans,
Sed neque pauperibus suasus tribuenda, retractat:
Excussat seruare manus dum munere prestat.
   Haud procul a cella saxis quidam effodiendis
 Dum sudore madet, morbo dissoluitur artus:
Intentus scopulis, similis fit corpore saxis.
Nullus iam motus membris, iam saxeus omnis;
Corde oculisque uigens, ac cetera mortuus, almi
uisibus offertur, per quem uirtute resumpta
Membra resentiscit, uenas uigor intrat abactus;
Frigore concrete regelantur in ossa medulle:
Sicque recompositus, priscis mox redditur actis,
Inceptoque ualens operi gaudensque recurrit.
   Pluribus hinc crebro aggreditur multisque medetur
Quid referam aurigam seculi sub rebus agentem
Chrismate quem lotum gentilis fraude premebat
Aemulus? Iste nichil contra magis utile ducens,
Auxilium Christi precibus petit Hilarionis.
 Abnuit ille preces uanis expendere nugis.
Fratribus impulsus tandem ne uulgus ineptum
Rideat Ecclesiam, tantillo hunc munere donat
Fictilis atque scyphi, quo quondam haurire suetus:
Prestat opem lympha plenum dum suscipit ille.
Certus abit palme stabulum aspergitque iugales,
Carceris antra fouet claustrique repagula tingit;
Spargit et aurigas hostis ridere, paratum
Diuulgare sacrum, sed corda fidelia fidunt
Exsultantque futurorum spe laudis honorum,
Ut data signa, uolant hi, prepediuntur at illi;
Istorum axe rote feruent, uix terga meantum
Eminus hi cernunt. Attollitur ethera clamor:
 Sed neque pars auersa silet, uirtus quia Marnas 
Subiaceat Christo; fideique occasio multis
Hoc iam tam propero prefulsit parta triumpho.
   Anguis hic antiqui uires uacuabat et artem,
Nec coram posito figmenti monstra ualebant.
Sacrate iuuenis flagrabat uirginis igne,
Ludicra pretulerat, sed frangere uota nequibat.
Haud graue ducit iter Memphitem tendere in urbem,
Armaturque dolis Christi ut superare monile
Preualeat. Totum uanis ita deterit annum;
Inde uafri rediens instructus fraude colubri,
Presumptumque gerens animi grassamine crimen,
Aes, limen subter, quedam ad portenta notatum
Defodit, adiiciens magici fera murmura uincli.
Ilicet insanire, caput, uelamine uulso,
 uirgo rotans, diffusa comas et stridula dente
Ardore incendi, puerum clamore uocare.
Traditur acta seni, retegit cui larua piaclum
Eiululans et furta fatens, Memphyte uocatum,
ui ductum, tormenta pati, crucis ignibus uri.
Cogis, ait, me exire tenet quem limen adactum.
Magna  uirtus quem lamina licia nectunt!
Cur non hunc potius qui te immittebat inisti?
Utquid, ait, collega meus, quem demon amoris
Illaquearat, ego impeterem? Sed uirgo sigillum
Ne tereret rapui. Fecisti inuitus, at exi
Perdere, non seruare solens, pellitque ferocem
Nec iuuenem exspectat, fraudis uestigia uitans;
Increpat ereptam non se cauisse puellam.
   Non modo uicinas urbes pia fama replerat,
 Quin longinqui etiam gentes exciuerat orbis.
Ut nostris procul e terris Orientis in axem,
Querere saluificum delegerit ille medentem
Francorum illustris quem iussibus induperator
Prosequitur chartis, comitatu et honoribus auctum.
Qui furuo a puero possessus demone, noctu
Dentibus infremere, et gemere, atque ululare suetus,
Diraque flagra ferens, requiem in tormenta trahebat.
Cuius in obsequium plures ob patris amorem
Procedunt, uidet ut turbam benedicit, abire
Precipiens senior, iuuenemque suosque manere,
Nam causam aduentus ex ipso intelligit ore.
Mox rogitatus homo, rapitur uix tangere terram
Ut pedibus ualeat, loquitur sermone Syrorum
Tunc primum audito, seruans idiomata lingue,
 Nec minus et Greco citatus [scitatus] famine pollet.
Preteriens uarias quibus hic sit preditus artes,
Nomine et imperio Christi curatus, ut atra
Peste uiget liber, librarum pondera profert
Simplicitate putans auri debere talenta;
Hordea ab hoc sed pane capit, simul insuper audit:
Aurum quod cenum reputent qui talia sumant.
   Non homines modo reddebat, quin bruta saluti.
Ut Bactra quondam ductum regione camelum,
Quem terdena uirum sibi pectora funibus actum
Presentem dederant: rabidum qui linquere iussi,
Diffugiunt omnes, sociisque manere nec ausis
Obrius ille meat: Non mole, diabole, uasta
 Me terres, idem in magno, qui in uulpe, camelo,
Proclamans, pergensque [pro porrigens] manum, cui turbida dire
Atque immane fremens dum proxima bellua fertur,
Labitur, atque caput premit exequabile terris.
Mirantur cuncti, tanto terrore furentem
Tam subito, tali factam lenimine mitem.
   Nec potis est numero claudi pedibusque ligari
Omni facta die per eum miracula uite.
Haud minus ore potens turbas explebat euntes
Irradians, ad celsa uocans, et in ardua ductans:
uisere semotos non spernens, semina uerbi
Letus agens Domini et segetem supero imbre uenustans;
Amplificansque pio proscissa noualia rastro,
 Auget culta Dei, ueteri noua semina glebe
Inculcans. Agarenorum ceu pandit Elusa,
Quam inueniens olim Cythereia festa litantem,
Non prius absistit lacrymis et famine diuo,
Ecclesie quam condende fundamina metans,
Pontificem sacris ut erat uittatus Adonis
(Demone nam pulso plures curauerat horum,
Adnotet insigni redimitum stemmate Christi.
Alapiona fero uacuans afflamine menti
Dum redhibet, Christo lucrans, affinibus auctis
Nominis eterni Bethlehem attollitur auctor;
Sicque monasteriis uicus repletur et aulis.
Sollicitusque ut erat, fratrum prenosse solebat
Multa, futura cauens, uitare nocentia callens.
Ceu quondam sociis uetuli discrimen auari
 Premonuit, turbamque feram turpemque repulsam
Que passi; hospitium patrem lustrare tenaces
Dum cogunt, cuius multa uertigine funde
uinea preuallata minus solito edidit, atque
Id quoque in horrendum mensis desciuit acetum.
Dapsilis at fratres hilari qui dote refouit
uinea, que centum fuerat factura lagenas
Millibus ut tribus est plebis depasta, trecentas
Reddidit in spatium uiginti lecta dierum,
Nam Pater Hilarion leto hanc benedixerat ore.
Cum propriis sineret gregibus seruire fouendis,
Celsa prius doctis alimenta requirere mentis,
Hecce quidem querenda iuge, hec sectanda monebat,
Non ea que assidue mundo labente fatiscunt:
 Quorum quem curam monachum retinere sciebat,
Huius auaritie haud norat tolerare furorem.
Quare a conspectu uenerandi amouerat oris
Sollicitum quemdam, custodem pauperis horti,
Atque animo nummos solitum seruare pusillo:
Qui tentans lenire senem, cum fasce uirentis
Aduenit ciceris, coramque nec ausus adire,
Clam dedit Hesychio ponendum ad fercula; sero,
Fetorem appliciti senior haurire recusans,
Clamat auaritiam ciceris putere uirore.
Horrida si minus hec, inquit, spiramina sentis,
Saltem adhibe bobus, fugere hec et bruta uidebis.
Factum, disruptis fugiunt animalia uinclis.
 Pollebat siquidem prestans hac culminis arce
Corporis attigui senseue afflamine uestis,
Tangeret aut quam quisque, regi quo nosset odore
Cui larue, addictus uitio uel oleret adustus.
   Flebat at obsessus numerosis undique turbis
Et grege stipatus fratrum curaque fouendi
Affectus pacis, desiderio atque quietis
Arctari obsequiis uenientum et honore dolebat:
Carceris hec tabens euadere septa calebat,
Oblatasque animo pompas ac stemmata calcans,
Solum exoptabat eremum; quam pronus inire
Dum iamiam parto properans conatur asello,
Multa subinde ruunt lacrymosi millia uulgi,
Excidium patrie uelut intentetur et ignis,
Claudere moliti precibusque astringere nisi.
 At manet inuictus tractans hec famina secum:
Fallacem haud facio Dominum, nec quibo uidere
Proruere ecclesias, fusum squalere cruorem;
Unde probare datum patrie prescita pericla.
uadere sed prohibent, testatur at ipse ciborum
Sumere nil potusue, nisi mittatur abire.
Sic septem postquam ieiunia tracta diebus
Producit, missus, socio multo agmine pergit.
Quorum quamplures, ubi per sua rura, remittit,
Quadraginta legens secum, ieiunia fortes
Qui tolerare queant, Pelusia tendit in arua,
Ac Domini patrio seruos inuisit amore.
Inde petens eremum, coluit quam Antonius alter
,
Solari fratres, lustrare habitacula certat.
 Delectis sibi subparibus uicina duobus,
uasta eremi penetrat, tantumque abstemius illic
Tamque silens agit, ut primum cepisse professus
Tunc fuerit seruire Deo uite ordine Christo,
Cui tot deuoto sacrarat tempora cursu.
Arentes nimio squalebant puluere glebe,
Efferuensque sitis moribunda obduxerat arua,
Et uacuarat aquis clausum sola torrida celum
Iam tribus ut liquit terras Antonius annis,
Decessum cuius lugere elementa ferebant.
Adfore fama uolans ubi prodidit Hilarionem,
Hunc certatim adeunt, ducti passim omnibus agris,
Lurida tabe famis sternentes ora: colonis
Compatitur pressis senior pietate redundans,
Utque polo passas gemino cum lumine palmas
 Exerit, os reserans, largos mox exhibet imbres.
Ast ubi concessis satiatur glarea nimbis,
En subito exortis replentur rura chelydris.
Non arua agricolis, pecori non pascua tuta;
Nusquam agris requies, et certa pericula quaquam.
Quid medicinali exhibeant ad funera fotu
Incertum, nisi patronum ad suffragia notum
Certa petant, quo mesta leuent, quo noxia pellant.
Ergo Dei famuli contra hec munimina poscunt,
A quo sumentes medicamina fida salutis,
Mox benedicto oleo maledicta uenena repellunt.
   Afficitur cultu senior, pertesus honore,
 Et pompam fugiens uenerantum ruricolonum,
Accelerat mutare locum, non nota requirens
Climata profugii. In Bruchio tanto hospite letis
Fratribus exceptus, iamiamque instantibus umbris,
Decretam parat ire uiam; turbantur amici
Ac retinere parant; nichilominus ille perurget.
Ceptum iter, attestans ne sit mora forte molesta
Se properante fuga; Post, inquit, causa patebit
Me subito a uobis celerique migrasse recessu.
Nec mora post noctem lictores hospita pulsant
Limina, portantes peruersi edicta tyranni  ,
Hunc qui, destructo, quo rexerat agmina, claustro,
Funebribus iussis mandarat ubique requiri.
Frustrati uotis, Magus est, ut dicitur, illi;
uera feruntur eum magicis callere futura.
 Ille eremi secreta legens, semotus in annum
Ferme manet, donec, fama uulgante, nitescit;
Iamque carens latebra, terris bene notus Eois.
Appetit equoreis tandem se claudere arenis.
Discipulus tunc adueniens Adrianus ab oris
Forte Palestinis, pandit periisse nefandum
Regni sceptrigerum, Christi regnare clientem  ,
Hortaturque monasterii recidiua reposci.
Abnuit iste decus fugiens, non bella renutans;
Nec reuerebatur pauidus, qui regna perosus
Deuiaque ingressus, conducto interna camelo,
Per loca uasta Parethonium perducitur urbem.
Ast Adrianus honore calens et culminis aura
Perflatus, uellit furiis et fraude magistrum,
Et male protritis que illi leganda dicarat
 Larga manus, spreto infelix senis ore recessit;
Regius haud longum morti quem morbus adegit,
   Zonano senior iuncto subit edita classis
Siciliam tendentis, ea scissa Adria puppi
Dum legitur, subito naucleri filius atro
Flamine correptus, clamansque ita prodere feruet:
Hilarion cur, serue Dei, nec in equoris undis
Esse licet tutus, spatium da tangere terras
Hic imas ne precipiter depulsus abyssos.
Ille dolens retegi: Remane, Deus en meus, inquit,
Si sinit, hic socius; prohibet, sin ille morari
Inuidia quod agis peccatorem atque uacantem?
Sed patre dante fidem reliquis non credere terris,
Expurgat uitio puerum, ingressusque Pachimum 
 Quod solum superest, rebus quod restat egeno,
Fert pro naulo, Euangelium quod scrisperat olim
Ipse manu propria, nituit dum prima iuuenta.
Nauigii renuit dominus, nisi codice, ueste.
Re cernens inopes. Letatus egere beatus;
At ne promatur meditullia transit in arua,
Lignaque decidens humeros onerabat alumni;
Quo redeunte die pretio pro pondere sumpto
Panis opem tali sibimet sudore parabant.
Interea Petri quidam intra limina Rome
Demonico clamat scutarius impete raptus,
 Siciliam ante dies paucos esse Hilarionem
Ingressum; quem nemo sapit, putat ipse latere
Secretus; sed abibo et eum per compita prodam.
Moxque petens portum appellit sinuosa Pachimi [Pachyni],
Ac duce possessore  casam senis ante recumbit.
Nec mora, liber abit, medicique notamina pangit.
Quem plures extemplo adeunt, morbisque leuantur
Corporis ac mentis. Tum de primoribus unus,
Cui grauidam lymphata cutem distenderat unda,
Quo uenit sub sole, redit mox pondere liber.
Qui medicatori prestantia premia promens,
Hec responsa capit: Gratis data dedite gratis.
   Inter que Hesychius, querens toto orbe magistrum,
Littora perlustrat, penetrat deserta, leuamen
 Corde fouens istud, tantum non posse latere
Hunc ubicunque diu. Quam spem tres ducit in annos.
Inde a Iudeo uendenti scruta Metone
Audit Sicilie mire uirtutis in oris
Christicolis uatem populis nituisse nouellum,
Tot signis clarum, tantis uirtutibus altum,
Sanctorum ut ueterum quidam esse propheta putetur.
Adriaco mox hic pelago Trinacria fertur
In sola, remigio iustum ducente secundo
Scitatus, famam senis uno ut ab ore capessit,
Consona cunctorum rutili preconia lichni:
Qua niteat, quid agat, quam signa stupenda celebret,
Omnibus hinc adeo mentem mirantibus almi,
Quod nec opem a quoquam capiat post talia panis.
Discipulus tandem lacrymis per gaudia fusis
 Irrigat inuenti hoc plantas sudore magistri;
uixque erectus eo, et biduo triduoue refotus
Famine mellifluo, uelle hunc euadere terras
Audit in externas, ignotus nomine et ore
Qua residere queat, Dominoque uacare quietus.
   Ducitur ergo Epidaureos proreptus in agros,
Qua neque celatus longo sub tempore degit
Rure latens modico. Siquidem draco magnus Achiui
Quos, trito sermone, boas uocitare sueti,
Late actus uacuabat agros, armenta gregesque
Pastoresque uorans, lethali flamine tractans 
Cui uastam iubet ille pyram funusque parari,
Excitumque data seriem  prece scandere mandat.
Obsequitur supera serpens uirtute coactus.
 Supposito ille cremans immanem fomite pestem
Admiranda dedit pauido spectacula uulgo.
Tempestate sub hac, mote concussio terre
Aequora limitibus metisque effudit abactis,
Diluuium ut rursum instaret mortalibus; omnes
Antiquum timuere chaos de montibus actas
Excelsis pendere rates, fluctusque frementes
Gurgitum inundantum ferri per littora montes
Cernentes Epidaurei, dum stragibus urbis
Preteritis trepidant, Patris suffragia querunt,
Quem spe presumpta rapientes littore sistunt.
Mox tria signa crucis sabulo dum pingit arato,
 Intenditque manus contra, mirabile dictu!
Creuerit ut surgens steteritque in molibus equor,
Indignansque fremensque diu, uelut obice uersum,
In semet sensim lapsisque refluxerit undis.
Ut rupes senis ante pedes rigidi in mare montes
Parte fluunt alia, hinc ceu marmorei, inde liquores,
Spargitur id tota regione, per arua, per urbes.
Mirantur cuncti eximii magnalia signi,
Ille dolens prodi, lembo clam nocte recedens
Effugit, et classe ascensa, Malta [Malea] atque Cythera
Occurrunt. Dumque alta legit piratica grassans
Fertur adesse manus, trepidant socii armaque poscunt,
Exercent cunctos  , creberrima nuntia currunt
Id recitare seni. Ridens procul ille carinas
Ut uidet hostiles: »Quid, ait, trepidatis, alumni?
 O modice fidei! Pharaonis an agmina plura
Cernitis agminibus, diuis que mersa triumphis?«
Seuorum interea spumantia rostra propinquant;
Emissus quantum spatii lapis occupat absunt,
Ille manu contra erecta, uenientibus ora
De naui loquitur: »Satis est huc usque measse.«
Mira fides! resilire rates, puppimque petita
Agmine nitentum contra post terga redire
Inuitos, stupidos citiore ad littora cursu
Quam uentum fuerat, casso molimine ferri.
   Sic grassantum athleta Dei sine sanguine uictor,
Leta tropea ferens, legit equora Cycladas inter,
Littoribus uariis crebrisque furentia terris,
Tutus uti sulcet placidi uada mitia stagni.
Urbibus ac uicis passim concurrere uulgus
 Demone possessûm ac uoces incedere in aures.
Sicque Paphum appulsus, requiescit ab urbe remotus.
Non tamen id longum: uiginti forte dierum
uix uoluens spatium, cunctis namque insula clamat
Urbibus ore agitatorum famam Hilarionis,
Aduenisse Dei seruum, hunc sibi rite petendum.
Occurrunt Lapithe, Salamina, alieque resultant:
Approperant cunctis certatim ex urbibus acti,
Atque uno ceunt uexati mente ducenti,
Sexu discreti. Dolet auferri ille quietem,
Presidiumque petens notum, precis igne fatigat
Colluctatores, alios mox decutit, atque
Post biduum triduumue alios, nullusque resistit,
Hebdomada explicita, qui non letatus abire.
   Exactis geminis postquam deuenerat annis,
 Cogitat Aegypti profugus loca barbara adire;
Suadet at Hesychius Cypri penetrare recessus,
Abducitque mari, montes procul inter opacos,
Reptando genibus manibusque abrupta subiri
Que uix preualeant: pomaria consita amenum
Reddebant, ductique locum de uertice riui.
Nec detractus honos ab eo per tempora quinque
Annorum arboribus quibus hic mansisse probatur;
Nullo horum sumpsisse cibum de germine fertur.
Antiqui iuxta fani collapsa patebant
Menia, qua sueti innumeri sub nocte dieque
Demonici resonare globi, uelut agmina belli:
 Gaudet in his senior habeat quod acumina pugne,
Quodque ad eum auderet nullus uel scandere rarus.
Sicque fouens charam, Domino inspectante, quietem,
Quadam forte die paralytica membra iacere
Respicit ante fores; quis sit rogat, ut quid adactus?
Procuratorem, Hesychio narrante, locelli
Accipit, ac uille cui subditur hortulus ipso.
Ilicet illacrymans, inopemque salutis adortus
Sic dextra iubet intensa recubantis in ora:
Surge tibi dico, Christique in nomine perge.
Mira medela! rotabantur dicentis in ore
uerba, nec ediderat perfecte hec omnia, iamque
Membra salus propera ad standum solidata leuabat.
Hec ubi sparguntur, multis iter inuium inire,
Difficilem superare aditum, spes certa suadet.
 Id per circuitum uillis seruantibus unum,
Secreto fugiens ne lapsu ignota capessat.
Non equidem uelut instabilis leuitate modernos 
Querebat loculos; quin defuga semper honoris,
Ignotus [f. ignotusque] humilem gestibat ducere uitam.
   Tempore dum senii sentit se ad premia ferri,
Hesychio, qui semper cum pietate colebat,
In testamenti uice fertur epistola parua
Eius scripta manu ditis qua cuncta supellex
Diuitieque inopis memori traduntur honore
 Hecque Euangelium, tunice cum tegmine, sacci,
Palliolique decus, simul ac ueneranda cuculla.
Iam modico igne tepens in pectore flamma caloris
Restiterat, iam nil hominis, sensus nisi, uiui
Magno corde uiget, uisuque profatur aperto:
Egredere unde times? anima egredere unde uacillas?
Iam decies septem Christo famularis in annos,
Et lethum egra times! Hec; et petit halitus ethram
Robore perualidus, pia per miracula clarus,
Utque uirum meritis uix tunc equabilis ulli.
Terra solo adiicitur mox, ceu preceperat eger,
Post obitum paruam ne detineatur in horam
Audit ut Hesychius, Cypri petit illico littus:
Hic se uersandum pingens discrimine multo,
 Pignus sublegit decimo post funera mense,
Maius namque Palestine comitantibus affert
Letisonis populi turbis monachumque cateruis,
Que, Constantino ciuilia iura ferente,
Ob densas fidei segetes Constantia dicta,
Inque monasterio prisci moderaminis abdit,
Illesa tunica, cum palliolo atque cuculla.
Torpore erat toto, quasi uiueret, integer; artus
Et multo ut fotus refouebat aromate uulgus,
Quemque pia late mundo uirtute refudit,
Carnalem in sensum quoque respergebat odorem



CAPUT Iu. De Maria Aegyptiaca et Zozima.


 Incoluere Palestinam uirtutibus alti
Egregiique uiri, qui tramitis arta secuti
Eximii, petiere poli sublimia celsi.
Quorum alii placuere Deo deserta secuti;
Ast alii pariter fraterna pace gregati,
Inque monasteriis celesti iure morati.
Quorum olim quoddam Iordanis ripa tenebat,
Quo legem uiguisse ferunt, pro tempore, utraque
Nam socialis agon fere certabatur in anno,
Ante diem, donec solito ieiunia Pasche
Incipiunt ex more geri tum singula uite.
Quique eremi dum uasta petunt, certamina sumunt;
At cum iam redeunt paschalia festa, recurrunt,
Ut pacis Dominum ualeant benedicere in unum.
   Hoc Zozimas supero ingreditur moderamine ductus,
 Militia sese reliquos superasse fideli
Dum reputat, Christo cum quîs certarat agonem.
Huc igitur ueniens, tandem certaminis huius,
Discipulus factus, meditatur sumere normam.
Qui deserta loci peragrat dum tempore dicto
Interius penetrare studens inculta locorum,
Rimatur si forte uiuum reperire daretur
Hac quoque sub ualide studio uirtutis agentem,
Huius militie sibi qui dependerit usum.
Deditus his, usti medio feruore diei
Quondam, dum perferre preces contendit in altum,
Approperare nigram solis exspectat ab ortu
Humanam ueluti formam, loca prona petentem,
 Canitie ut lanam crines collotenus albam.
Territus aspectu, crucis ora leuamine munit.
Obuius at fieri uenienti ut cepit, eamdem,
Maturante fuga, uidet ad secreta migrantem;
Quam sequitur rapido nitens contingere cursu.
Dumque propinquus ei fieri iam cepit, in istas
Erumpens uoces, lacrymis ita clamat obortis:
Heus! quid, serue Dei, fugiens contemnis inertem
Decrepitumque senem? Exspecta, quicunque uideris.
Exspecta per eum cuius sub nomine solus
Incolis has terras; exspecta, attende uieto,
Siste gradum, per spem tanti mercede laboris
Propositam, benedicque senem, sta, respice, uerte
Te nobis per eum qui nunquam reiicit ullum.
Talia dum currens replicat, lacrymansque rogansque,
 Deuenere locum quemdam quo fluminis aluus
Restiterat, sicco torrente, abeunte meatu.
Hunc quoque transgrediens, corpus quod fugerat isthic
Substitit, hecque refert lacrymanti, et multa querenti;
Abba, ignosce, rogo, Zozima, quia pandere memet
Non possum conuersa tibi, sum femina, et ipsa
Corporeo, uelut ecce uides, pro tegmine nuda.
Sed iacias uestem, si uis oratio detur,
Huic peccatrici, qua iam circumdata uertat.
Audito Zozimas proprio cognomine, mente
Concutitur, nimioque metu peruaditur herens;
 Aduertensque illi supero se dogmate notum,
Palliolum tandem iacit, osque in terga reflectit,
Illa quod accipiens, carnis pudibunda cercet,
uertitur, implorat tantus quid uenerit abba
Sternuntur terre pariter, benedicier orant:
Illa sacerdotis Zozime pretendit honorem,
Donorum ille Dei matri sublimia prefert.
Que precibus multis tandem sic uicta profatur:
Sis benedicte Deus columen curans animarum.
Surrexere igitur, rogitatque benigna uiantem
Ut status Ecclesie, sacer ut disponitur ordo.
Ille refert eius tribui fulcimine pacem,
Et petit obnixe pro cuncto flagitet orbe;
Nec prius absistit mater quam uota profundit,
Que labiis motis, tacita sed uoce precari,
 Erectisque oculis manibusque ad culmina celi,
Dum cepit, tota penitus tellure leuatur,
Et cubiti spatio terra sublata uidetur.
Iamque tremor membris Zozime, titubatio menti
Gignitur, atque timet uano ne flamine forsan
Ludatur, pronusque iacet, dum conscia uertit
Se mulier, monachumque leuat pellitque timorem;
Arguit errorem; humanam probat ore fauillam;
Insuper ostendens sancto baptismate lotam,
Fronte crucis labiis et pectore stigmata figit,
Ac Dominum, hostis ab insidiis se liberet orat.
Ille iterum se prosternens amplectitur huius
Cum plangore pedes, lacrymarum flumina fundens,
Atque petens, superoque Dei sub numine iurans,
Per Christum Dominum dignatum uirgine nasci,
 Ne celet que sit, quando, cur uenerit, unde,
Et tam uasta eremi peragrandi occasio qualis?
At testans et ob id. missum se credere ad ipsam,
Ut manifesta Dei fierent que gesserat acta,
Cuius iudiciis obsistere staret iniquum;
Cui nisi complacitum foret eius promere uitam,
Non illam sibimet uisendam forte tulisset,
Nec tribuisset ei tantum tolerare laborem
Et tantam properasse uiam, qui debilis atque
Longeuo fractus senio, ceu cerneret, astet,
His aliisque inflexa piis sermonibus, illum
E tellure leuat mulier, sic farier orsa:
Abba, ignosce, pudet uitiorum texere gesta,
Atque operum sordes tibi dinumerare meorum.
Sed quia uidisti memet sine tegmine nudam,
 Turpia que gessi quoque denudabo piacla;
Luxurie fuerim poteris pernoscere quante,
Quam magni sceleris squalens et sordida neuo.
Non equidem, ipse uelut reris, mihi gloria mente
Quam tibi dedigner fastu memorare nitescat:
Queue mihi tam pollute iactatio restet,
Que delecta fui zabulo uas perditionis?
At uereor ne forte tibi cum cepero probra
Flagitii nudare mei, fugias uelut anguem,
Aure nec admittens que corpore turpiter egi.
Sed narrabo tamen, scelerum nec facta silebo.
Unde prius supplex imis expostulo uotis
Ut ne deficias ueniam mihi poscere tandem
Iudicii prodesse die miseramine Christi.
 Stat madidus lacrymis senior pietate profusis,
Illa sue seriem uite sic inchoat ore:
   Aegyptum fateor patriam Phariosque parentes,
Quorum despiciens affectum iam duodennis,
Urbis Alexandri properans in menia ueni;
At pudet expediam sordes, tractemque reatum
Quo me uirginitas stupro petulante reliquit
Ut sordens iacui substrata libidinis armis.
Eius namque mihi quondam insatiabilis ardor,
Hisque decem et septem duxi, uel eo amplius, annos
Debacchans furiis, et publica facta popello.
Nec que nonnullis, tulerant mihi dona pudorem,
Nam pretio non querebam damnare petulcos,
Ut laqueans gratis possem mihi prodere plures.
Id neque precipiebat opum me copia ferre;
 Mendicans etenim, stuppas uel fila trahendo
uiuebam, summumque bonum illecebrosa putabam,
Ergo modo tali uitam maculante probrosis
Actibus, aspiciens quosdam, quasi tempore messis,
Aegypti Libyeque uiros maris alta petentes,
Audio adoratum crucis hos properare tropea
Cuius erant Hierosolyme mox festa colenda:
Abiectoque colo manibus fusoque, cucurri;
Quos uideo ualidos placitisque mihi usibus aptos
Aggrediens iuuenes, in littore forte natantes,
Inque uerecundo mediam me schemate dedens,
Accipite, aio, uiri, uobiscum memet amicam,
Nam faciam possim quo non ingrata uideri.
His aliisque illi uerbis ridere iocati:
Nauicula me suscipiunt, qua scanditur altum
 Nauigio cepto, que sint iam turpiter acta
Quomodo uel meminisse queam? Nam dicere lingua
Que ualeat, captare sonum que perferat auris
Gestorum tam nigrorum, quibus ipsa magistra
Exstiteram, que nauigioque uiaque patraui,
Nolentes cogens stimulosque uolentibus addens!
Abba, ignosce stupens quia me non sorbuit equor,
Ipsaque miror hians quod me non terra uorarit,
In laqueum mortis tantos que pessima ieci.
Sed puto, qui nullum Dominus uult perdere, cunctos
Esse uolens saluos, quod me quoque uertere querens
Nec damnare parans, patienti mente ferebat.
Perueniens tandem Solymam, quibus ante diebus
Festum ibi sustinui, nequissima queque peregi.
Nec satis esse uia iuuenes mihi deputo iunctos,
 Adiiciens ciuesque loci atque aliunde coactos.
uenit ubi ergo dies sancti exaltatio ligni
Qua colitur, ludens iuuenum precedo tumultus,
Luxibus illiciens animas, uenioque beati
Ante fores templi, tentans intrare sacrate
Tecta domus, acta etherea uirtute repellor
Misceor hinc iterum turmis, iterumque repellor.
Terque quaterque aliis nitens penetrantibus asto,
Sola foris nam ui superi prohibebar honoris.
uixque aliquando probans dignam me ferre repulsam,
Incipio mecum tacitis tractare querelis
Id dira scelerum fieri grauitate meorum.
Dum merens igitur doleo, dumque atria lustro
Pectus contundens, imis suspiria duco;
 Mesta aspecto fores, circumfero lumina tectis:
Arte manus uideo Christi genitricis imago,
Qua signabatur, picturam pariete ductam;
uisere quam propius speciem festina propinquo,
Indeclinanterque tuens hec murmure pango:
Cerno, Dei genitrix, indignam me ueneratu
Esse tuo, tanti pollutam criminis actu,
Que ueneranda nites animaque et corpore munda,
Que mundi Dominum genuisti carne pudica:
Nosco quidem digne quia squalida abominer a te,
Audio sed Christum nostra ob purganda piacla
Assumpsisse tuo sanctum de corpore corpus;
Unde, precor, fer opem nusquam solamen habenti
Iam ni in te Natoque: tibi peto, precipe pandi
Limina sacra mihi, sine regia uisere sancte
 Signa crucis, celi domina, qua corpore passus:
Inque tua me sume fide, iam sorde carere
Luxurie, postquam Christi sacra uidero sceptra
Luxibus en secli positis pompisque relictis,
Egrediar properans quo me, benedicta, uocaris.
His dictis foribus pernix ceu iussa propinquo,
Cordetenus ualido fidei succensa calore,
uirginis ac ueluti iussorum ducta tenore,
Ingredior ueniens intrantibus addita turbis,
Ac nullo prohibente, uelut mihi tramite parto,
Suscipior templo, tueor pretiosa beate
Ligna crucis, tremebunda sacris celestibus asto.
Sensi ut uult aperire sinum quem penitet, omni
Crimina nostra pius censor dimittere promptus;
Meque pauimentis sternens, his oscula figo,
 Egrediensque ab eo, qua uirginis edita forma,
Stoque genu flexo, ueros me cernere uultus
Confidens, supplexque hec uerba precaminis addo:
Monstrasti, domina, ecce mihi miseratio quanta
Sit tua, suscipiens indigne famina serue.
Gloria uisa mihi que nobis digna uideri
Non fuerat grauido uitiorum pondere pressis,
Gloria summa Deo, per te qui suscipit omnes
Ad uite quos uera uiam conuersio ducit.
Sed quid plura loquar? dum iam promissa patrandi
Tempus adest tibi, quo placeat me dirige ductrix
Demonstraque uiam, precede magistra salutis.
Haurio cum dicto uocem hec consulta ferentem:
Transmisso inuenies requiem Iordane beatam.
 Quam uocem supero reputans mihi numine latam,
Atque petens dominam ne deserat, atria linquo.
Flentem me cernens quidam tria contulit era;
Ilicet his panes totidem mercata recedo.
Pacta simul Iordanis iter, tum templa Ioannis
Baptiste subeo, communico uerpere sacris;
Pasta cibo panis, Iordanis lambo fluenta
Lucescente die, quem transeo, uasta sequendo
Deserti, dominum exspectans qui saluat egenos.
Hic Zozima uite seriem scitante quot essent
Illuc quo mundum linquens deuenerat anni,
Quid uictus sumpsit, tulerit quos dura labores.
Quadraginta hiemes septemque recogitat ex quo
Deseruit Solymam, postquam deserta colebat.
 Panum commemorat uictum sibi parua diurnum,
Quos egressa tulit secum, fragmenta dedisse.
Cetera quid queris? uereor nam cetera, dixit,
Ne patiar que passa diu, si promere coner.
Tempore crede tamen tanto grauiora tulisse
Quanto luxurie iacui submersa cloace,
Namque decem et septem grauius certamen in annos
Cum desideriis mundi, que uana uoluptas,
Non ignota mihi dudum, conferre solebat;
Namque animum pisces Pharii carnesque subibant;
uinum concupiens, nec aquam reperire ualebam.
Carmina nonnunquam mihi luxuriosa redibant
In mentem, lepide que decantare sueram.
 Mox lacrymans pectusque manu ualidissime tundens,
uerba reducebam cordi que uirginis olim
Ad uultus dederam, statuens me mente sub ipsis,
Conque mihi mundum fieri importuna rogabam,
Dum ueniens superis lumen circumdaret, atque
Me stabilem, mitem et ualidam renouaret agoni.
At quali elogio narrabo libidinis estus?
Ignis enim ualidus carnem incendebat ab intus
Et totam rapiebat amor nimiumque trahebat,
Ad spurci turpes impellens criminis usus.
Quod patiens, terramque petens, lacrymisque rigando
Infundens, astare mihi iam uirginis ora
Mente uidens fidei, meditabar strata tenorem
 Hanc compellantem memet, uul uque minaci
Terrentem, aspiciens, penasque furoris agentem
uindicte, et gladio monstrantem iudicis ira
Ante nec a terra surgebam ni prius illa
Lux infusa mihi superi solaminis omnes
Turbato uictrix furias e corde fugaret.
Semper enim domine poscebam uirginis actum,
Ipsa ferebat opem, mecum certabat et ipsa;
Ipsaque me cunctis et nunc moderatur in actis.
Istius inde cibum Zozima uestemque rogante,
Maioris lucte memoratos dixit in annos
Se geminis ac dimidio quos detulit ipsam
Panibus et post hinc herbis uixisse repertis;
uestibus assumptis, rapuit quas temporis etas
ui solis nimium, nimium ui frigoris actam;
 Sed uirtute Dei se mente et corpore tectam
Nutriri atque tegi Domini munimine uerbi,
Cum non uiuat homo solum solamine panis
Quin omni uerbo Domini quod prodit ab ore,
Nudati et uitiis donentur tegmine petre.
   Auditis sacre titulis, interrogat heros
Scripture mulier sapiens an grammata nosset.
Illa negat, uiuumque Dei penetralia cordis
Illustrare docet uerbum sensusque replere
Tum pro se Zozimam supplex orare precatur,
Et petit obtestans ne se, dum uincula carnis
Deserat, ipse palam faciat; sed uadat, itemque
Tempore se simili uenturo uisitet anno:
Sacraque dum redeunt solito ieiunia more,
 Iordanis repetens eremum ne transeat annum,
Predicens quod nec quoquam si tentet abire,
Sit potis, at maneat cenam benedictio Christi
Quam facit exspectans uenerandam, uespere surgat
Corporis atque sibi Domini mysteria portet;
Ad ripam Iordanis eam cum munere Christi
Sustineat, quo mox ueniens communicet almis.
Inde monasterii Patrem sub nomine signans
Precipit hortari, uigilet, sibi credita seruet,
Attendatque gregi, resecet que praua uidebit.
Ille monasterium post hec petit, illa recessus.
   Abba igitur toto tacuit que uiderat anno;
At cum iam properant ieiunia sacra residit,
Febribus inuasus, reliquis abeuntibus extra,
 Dixerat ut sibi uaticinans anus ore beato.
At redeunt sancte fratres ubi uespere cene,
Dulcibus ille parans monitis impendere curam,
Sacramenta uehit diuini corporis atque
Sanguinis in calicem secum Iordanis ad oram,
Aduentum sancte opperiens in margine ripe:
Exspectata diu, que iam sub tempore noctis
Adueniens cruce transgreditur sibi ponte parato
Et solidum liquidas corpus superambulat undas.
Aspiciens stupet ista senex, sub lumine lune,
Perfectique uidet quam sit certaminis impar.
Inde petit mater fidei dicatur ut ordo,
Iungaturque dein locuples oratio Christi.
Postquam perpetue sumpsit mysteria uite,
Mox in pace Dei sese dimittier orat.
 Ast compulsa uiri precibus, tria contulit ori
A sene lenticule delate grana canistro.
Hinc petit ut senior uenturo rursus in anno
Torrentem repetat quo sunt simul ante locuti,
Se Deus ut iubeat memorans hic esse uidendam.
Sic sibi poscentes abeunt solamina ferri
Mutua, deuotasque preces utrinque profundi.
Tum super amnis anu fluctus repedante beata,
 Septa monasterii repetit letissimus abba.
Exacto rediens anno loca iussa reuisit,
Adueniensque uidet iam membra relicta calore,
Compositis manibus, uersumque iacere cadauer
Solis ad egressum; lacrymis perfunditur heros,
Dumque preces dicens et psalmos usibus aptos
Exsequias celebrat; sed nominis inscius heret;
Terram despiciens, apices in puluere ductos
Cernit, decessusque diem nomenque ferentem.
Coniicit ergo ipsam migrasse in nocte Mariam,
Preterito sanctis qua participauerat anno,
Adque locum trine spatio rediisse sub hore,
Ad quem bis denis uix uenerat ille diebus.
Angitur ergo senex desunt quia rastra labori
Atque sepulture per que deseruiat arma;
 Exiguumque uidens lignum sibi forte iacere
Corripit, enitensque fodit durissima terre,
Terga terens, nec proficiens, imparque laboris.
At sudore operis madefactus, lassus, anhelus
Respiciens uidet ingentem prope stare leonem
Pigneris atque pedes miti prolambere lingua.
Territus ille pauore, crucis se muniit armis,
Motibus et blandum cernens tandem, ista uolutat
Forte sibi socium patranda ad munia missum.
Imperat hic fidens uertat quo bellua glebas
Expediatque piis membris festina sepulcrum.
Paret at ipsa senis, sumpto lenimine, iussis;
Et didicit tandem feritas oblita furoris,
Nescia seruitii, sancto seruire labori:
Libera corda gerens, seruiles explicat actus
 Funeris officio diuerso more peracto,
Diuersi remeant comites, diuersa petentes.
Hic deserta sequens petit abdita lustra ferarum;
Iste monasterium rediens adit agmina fratrum,
Cernere que meruit narrat magnalia Christi.
Instituunt fratres festum celebrare beate,
Grandeuusque senex Zozimas in pace quiescit.



CAPUT u De sancto Fabio martyre.


 Multa Palestinam constat decorasse tropea,
Ex quo progressi mundum ornauere triumphis
Signiferi insignes Christi, pietate uiriles;
Qui mundum et mundi proceres sub sceptra prementes,
Hanc palmis uacuam non abiecere negatis.
In qua uictores ueterique nouaque coruscant
Lege Patres, quorum paucos coluisse relatu
Me fateor stricto, lepida nec luce polito,
Nam licet antiquis pictoribus atque petis
Quelibet audendi fuerat quondam equa potestas,
Pauca magis cupiam strictim, sed uera profatus,
Sirmate quam longo reperiri falsa secutus.
Unde nec admisi ut canerem certamina quorum
 Non titulos ulla inueni in regione notatos
Incerta quorumue leguntur ab urbe triumphi.
Propterea Fabium rutilant solemnia, cuius
Extrema cum solis humum face Iulius urit
Cesaree exposite non assignauimus urbi,
 Cesaree quoniam plures a Cesare dicte,
Et quam sacrarit iugulo non legimus harum.
Traditur at Christi certamine fortiter usus.
Presidis ipse quidem quia sumere signa recusat,
Truditur in tetro fortis sed carcere miles;
Post aliquotque dies hinc sistitur ante tribunal,
Scitatur semel atque iterum, duratque fidelis.
Mox iugulo plecti furibundo a iudice iussus
Percutitur gladio, capitali lege subactus.
Tum ne detur humo seruant custode cadauer,
Reticuloque situm salsis maris inditur undis.
Post triduum mersum corpusque caputque deorsum
Reticulo, sed sub Domini uirtute reuulso
Sacrato capiti redhibentur membra beati
 Et scapulis ceruix seruatis iungitur ictus
Indiciis, totumque simul reuocatur arene
Littoree, blandis oneri famulantibus undis,
Integroque pii cultus sepelitur honore.



CAPUT uI. De sancta Theodosia.


 Huic data non urbi a nobis Theodosia uirgo
Constat, Cappadocum legitur quod sidera nacta
Cesaree; tradunt tamen hanc quia plurima gesta
Cesaree esse Palestine, memorasse uidebor
Hanc uel fine libri. Que confessoribus ultro
Se socians Christi, sub cede Diocletiani
Octo decemque gerens celebs feliciter annos,
Tenta et ab Urbano prefecto, uerbere cesa,
Equuleo suspensa, truci cruciata rigore,
Carcere in obscuro, ferro uincitur onusta;
 Omnia que uirtute Dei disrupta facessunt
uincula, sed uinclis semet sine compede seruat.
Mergitur hinc alto, magna sibi rupe ligata;
Quam mox incolumem siccis mare reddit arenis.
Subrigiturque feris, illesa sed exit ab ipsis,
Quod mare quodque fere uitant explere, satelles
Funesto properat gladio, quem leta recepit:
Ultroneumque hilaris uictrix impleuit agonem
Ante thronum Sponsi referens festina tropea.





DE TRIUMPHIS CHRISTI ANTIOCHIAE GESTIS LIBRI DUO



PRAEFATIO SEQUENTIS OPUSCULI.



 Temporis prisci proceres Damascum
Dixerant culmen Syrie, caputque
Patris Abrahe Chanami uocatam
   Prole Damascum.

Cessit at postquam patris a Seleuco
Ciuitas est Antiochi decore
Structa, quam cuncte Syrie eminere
   Maluit auctor.

Nuper huc Christi famuli feruntur
Territi prima tribulatione
Qua pium constat Stephanum cruento
   Grandine pressum.

Hinc uia facta geruli fideles
Huic ferunt urbi radios beati
Luminis, fecunda Dei serentes
    Semina uerbi.

Cepit hic iam lux, tenebris fugatis,
Splendide fulgens adeo micare,
Nomini ut primordia Christiano
   Urbs daret ista.

 Tum ferax accrescere preminentis
Tritici surgit seges, ac referre
Centuplum celis patienter aucto
   Mergite fructum.

Spiritus sancti radiata luce,
Intuens toto orbe famem futuram,
Fertiles certat Solimam patronis
   Ferre maniplos.

Nam prophetie quoque dona sumpsit
Muneris carismate, quo, tributo
Gentibus, Iudea caret, salutis
   Fonte negato.

Urbe qua certamina sunt labore
Plura decertata pio, fideles
Clara quis Christi referunt alumni
    Premia regni.

E quibus multis, quia Christiani
Nominis fons hic et origo cepit,
Post Palestinos breuiter triumphos
   Paucula tangam.



INCIPIT LIBER PRIMUS.



CAPUT PRIMUM.


 Urbs nacta Antiochi nomen de nomine regis,
Sortis apostolice magnis instructa magistris;
Ierarcha Petro, hic prima residente cathedra,
Presulis et digni officium solerter agente,
Atque schole Paulo docili celestis alumno,
Egregius celebrat, Christo donante, triumphos;
Martyribus factis, isto sed nomine nec dum
Dictis, martyrii quoque dat reuerenter honorem,
 Et Machabeorum recolit solemnia fratrum:
A quibus antique dum testificatio legis
Fortiter asseritur, matre exhortante beata,
Pro legislatore Deo stant ultima passi.
Et quia pro casta mandati lege necantur,
Christi sunt testes, ueteris qui legis habetur
Finis principiumque noue, probat auctor utrique.
Qui sacra dum certant non abiurare paterna,
 Interimi nec seduci uinciue ualebant;
Terrorem regis puerorum pectora frangunt,
Munia nec legis, tormenti machina fregit.
Quem uincunt pueri barbatos uicerat hostes;
 uictorem regum superat patientia fratrum.
Haud dubium pro lege Dei quod cede perempti
A Domino legis capient pia premia morti,
Sumentes roseas, Christo tribuente, coronas.



CAPUT II. De Agabo propheta.


 Hic Agabi pollent sancti monumenta prophete,
Inque rudi testamento, cui gratia uatum
Enituit ueterum, claro uentura canenti.
Ille famem multis predixerat ante diebus
Que pressit totum, regnat dum Claudius, orbem.
Namque prophetali pulsus cum munere, dona
Huc a Iudea manifestans celica uenit,
 Iudeis ablata, pie sed tradita genti:
Lumen ab Hebreis extrusum gentibus ortum.
Hic sancto cecinit Paulo sua uincla manere;
Cuius corripiens zonam, palmasque pedesque,
Deuinxit sibi, uaticinans sic esse ligandum
In Solima fratrem, cuius uincimen id esset.



CAPUT III. De Manahen, Procoro et Ioanna.


 Hic etiam Manahen, qui collactaneus ipsi
Scribitur Herodi, doctor simul atque propheta,
In Christo clara tumulatus sorte quiescit.
Coniugis hic Chuze, qui olim curator alebat
Herodem, pariter recoluntur festa Ioanne.
 Quam meminit Lucas Domini uestigia Christi
Sectatam, sociisque ipsique fuisse ministram.
Hanc quoque Procorus habitare diaconus urbem
Delegit, fidei merito, uirtutibus atque
Pluribus insignis, hic et compleuit agonem.



CAPUT Iu. De Euadio episcopo.


    Huic primus presul, post Petrum, Euodius urbi
Iura sacerdotis, Petro tradente, subiuit.
Dignus quem Petrus tali donaret honore,
Atque uices tanti caperet pastoris ab ipso,
Pro grege commisso forti qui robore fretus
Martyrii meruit certans hac urbe coronam.
Quam dignus meritis successor laudibus effert,
Ecclesie scribens Ignatius Antiochene,
 Ipse feris abiens tradendus corpore Romam.
Discipuli estis, ait, Petri Paulique uocati
Depositum uobis ab eis seruate relictum,
Et memores estote pii pastoris, ab ipsis
Qui datus est uobis, nec confundamur alumni
Sicut adulterio corrupti seminis orti.
Tam dulcem sanctumque Patrem sed moribus almis
Efficiamur eo tam castifico Patre digni.



CAPUT u. De sancto Ignatio.


 Hac etenim residens Ignatius urbe nitebat,
Huic post hunc presul fidei pia dogmata dedens,
Morte triumphata, quem se uidisse fatetur,
Sumpsit apostolico socius que strenuus ore.
Audito cuius celebri rumore senatus,
Principe Traiano feruorem stragis agente
In nostros, statuit qua pasceret ora ferarum
Insaneque daret Rome spectacula plebi.
Abripitur, uinctusque datur custodibus ultro,
Militibusque decem ducendus traditur Urbi.
Qui loca preteriens Asie, dum cerula uadit
Nauigio, ueneranda piis dat semina terris,
Ecclesieque docet populos persistere toto
In sancta cum corde fide, uitare profanas
Que tunc extulerant hereses caput ore cheludri,
 Exhortans ut apostolicis nexamine forti
Hererent monitis, horum precepta secuti.
Adueniens Smyrnam, Polycarpi fultus amore,
Dirigit hinc Ephesum scriptis solamina uerbi.
Hinc simul instruitur Magnesia, necne Meander;
Ecclesie Trallis dantur quoque semina uite.
Romanis etiam scribens pia grammata mittit,
Poscens ne pro se doleant, ne spem sibi tollant
 Martyrii; iam carnis eis affectio desit
Erga se, penas hilari qui corde receptet
»Ecce salutares, inquit, mihi nosco ferarum
Exacui dentes, ueniant, his carnibus uti,
Queso, meis liceat diras, quas opto parari,
Ac peto ne nostrum metuant contingere corpus,
Quorumdam ueluti crebro timuisse patescit:
Quin et si dubitent, ego me, ueniam date, subdam.
Nosco quid expediat mihi discipulus fore [pro esse] Christi
Nunc cepi, non inuideat quem quisquam adipisci.
Fornaces ignesque, crucesque, fereque parentur,
Membra reuellantur, pateantque medullitus ossa;
In me supplicii conflentur robora cuncti,
Ut modo perualeam Christum comprendere Iesum.«
    Inde datis scriptis, Polycarpo tradit alendam
Ecclesiam, ceptum repetens iter, Antiochenam;
Et ueniens Romam Traiam sedibus astat.
Hic oblatus ei pariter residente senatu
Preponensque Dei cultum terroribus horum,
Plumbatas scapulis primo accipit ictibus actas;
Hinc eius lanians latus ungula sulcat utrumque,
Quodque subinde fricant scabri rigidique lapilli,
 Deinde uole manuum uiuo carbone replentur,
Infusoque olei fotu flagrante papyro
Costarum cratis laterumque aruina cremantur.
Inde pauimento prunarum aspergitur ignis,
Et super hunc sancte tolerant consistere plante.
Tum requies iusto lectus conceditur ardens,
uellitus unde iterum trahitur discindere dorsum
Ungula dilacerans carnes et ad ossa penetrans;
Queritur inde dolor, patiens dum talia suffert,
Ac sale cum ualido plage intunduntur aceto,
Hec passus, fortisque manens, horrore fatigat
Tortores crucians, subigit frangitque flagella.
uicti suppliciis lanii uincire beata
Ferro membra parant, imo quoque carcere trudunt,
Constringuntque pedes magni sub pondere ligni.
 Cumque tribus, nullo uictus solamine pastus,
Sed neque potatus, mansisset athleta diebus,
His indefessus Traiani sede superbi
Amphitheatrali deducitur ante tribunal,
Quo, Romanorum cuncta properante caterua,
Obiicitur geminis sub uincla leonibus actus.
Iamque datus, cauee rabidos audire ferarum
 Ut cepit fremitus, flagramine talia fatur,
Martyrii et magno succensus amore triumphi:
»Sumite, Romani, nostram quicunque palestram
Spectatis, cunctique uiri, mea sumite uerba:
Non abs re patior, nec propter uana laboro.
Me pietas, non impietas perducit ad ista,
Nec propter facinus, sed pro pietate trucidor.
Frumentum Christi, fateor, me dentibus harum,
Mundus ut inueniar panis, molar ipse ferarum.«
Permissi ueniunt, illo hec dicente, leones,
Prefocantque pium, iussi componere luctam,
Cetera non audent, nec enim contingere carnes
Presumunt, tantumue cibo uiolare cadauer.
Mortua membra feras, homo que lacerauerat, arcent.
 Que ratione uigens ratione uigentia torsit,
Hec ratione carens ratione carentia seruat,
Christicolisque sue linquuntur et integra sedi.
Hec ad quam reuehunt comites inuicta ferentes
Ossa triumphati, proceres uincentia mundi,
Daphniticamque locant extra pia pignora portam
Mortuus ut tegeret uiuens quam rexerat urbem.



CAPUT uI. De Herone et successoribus eius.


 Angelicis quondam conspexerat iste choreis
Sidereos trinum ciues efferre decorem;
Celicus antiphonis modulans recinebat ut hymnos
Ordo, notansque modos proprios, docet organa turmas.
 Spargitur hinc celebris mundi per climata ritus.
Huic manifestatum pergenti ad prelia fertur
Eius pontificem post se fore sedis Heronem,
Utilis ipsius qui tunc leuita nitebat,
Quique gradum digne subiens huiusce decoris,
Huius et exemplum sectans imitator habetur,
Proque gregis Christi cura procumbit alendi.
 Instruit hanc post quem presul Cornelius urbem.
Tum quoque post Petrum quintus hic prefuit Heros,
Theophilus sextus, sapiens sanctusque sacerdos,
Cuius catholice doctrine scripta feruntur,
 Contra diuersas docte bellantia sectas,
Hermogenem et reliquos qui confutauit ineptos.
Congressusque palam superauit falsa sequentes.
Qui procul exturbans docti celeberrimus oris
Ut uigilans pastor rictus clamore ferarum
Atque lupi Christi gregis insidiantis ouili,
Presentes uegetat, uenturis arma ministrat,
Ecclesiamque Dei uita uerboque uenustat.



CAPUT uII. De Maximino et Serapione.


 Hinc Maximinus rite post apostolos
Qui rexit urbem fertur istam septimus.
Serapion post hunc, fide clarissimus
Ac eruditus regulis authenticis,
 Quibus refutat improborum nenias;
Qui se prophetas iactitabant publice,
Sanctis agentes uatibus contraria
Et spurca mundis inserebant semina
Dum tritico conspergerent zizania;
Hic Maximille detegens mendacia,
Honore uatis quam colebant inscii,
Ostendit eius exsecranda semina.
 Huiusce subscripsere sancti epistolis
uiri probati, presules ac martyres,
Qui pluribus feruore sancto scriptitans,
Docet fideles, infideles arguit,
 Rectos tuetur, deuiantes corrigit,
Nunc apta firmans, nunc inepta respuens;
Qui Martiani reprehendens dogmata
Monstrat sibi ipsis quod sient confraria,
Notans sequaces quos dotcetas nominant,
Seruatque agellos a maligno semine,
In quîs benigna nutriebat gramina.



CAPUT uIII. De Asclepiade, Phileto, Zabenno et Gemino.


 Hic ad supernam dum recessit patriam,
Asclepiades presulatu fungitur
Istius urbis, inter almos milites
Confessione clarus et fortissimus.
 Congratulatur huic Alexander, datum
Solyme a Deo quem presulem signauimus.
Solans alumnos urbis huius litteris,
»Leuauit, inquit, nostra Christus uincula
 Et arcta dilatauit huius carceris,
Asclepiadem, sanctitate preditum,
Huius honore culminis dignissimum,
Sumpsisse uestra comperi quod regmina.«
 Post quem Philetus, hinc Zabennus iungitur,
Geminus senatu splendet huius presbyter
Lepore clarus, emicans scientia,
Monimenta libris predicant ut indita.



CAPUT IX. De sancto Babyla et Theodoro.


 Abhinc Babillas urbis huius pontifex
Confessionis dignitate preminet:
Qui dum frequenter passionibus suis
Christi triumphans extulisset gloriam,
Et innouatis inuicem carptoribus,
Flagella fortis pertulisset maxima,
Intra cauerne carceralis uincula
uite capessit gloriose terminum.
Cum quo feruntur tres necati paruuli
Philidanus, Epolanus, Urbanus simul
Huius secuti Patris altum tramitem.
Cuius beati martyris mausoleum
Daphnis renidet, urbis in suburbio.
Qui Iulianus, pestilens apostata,
Dum, fana Castalie colens scaturiginis
 Misero litaret impudens Apollini,
Responsa nec stipulatus ulla sumeret,
Huiusque causas quereret silentii,
Iuxta Babille busta haberi martyris,
Tandem remissi detulere demones
Responsa se non posse quare reddere.
At ille mox uenire Galileos iubet

Et hinc sepulcrum martyris propellere.
Tunc Christiani rege Christo prediti,
Arcam leuantes hymnizando martyris
Laudes in exsultatione concrepant,
Aures profani principis per millia
Sex impetentes hec canendo carmina:
O Christe, confundantur omnes ethnici,
 Qui uana adorant supplicantes sculptilia,
Et gloriantur qui suis in idolis.
Celum resultat arduis clamoribus,
Tyrannus atris infremit doloribus.
Tum Christianos ille mandat abripi
Et carceris trusos in imis affici.
 Prefectus eius implet hoc Salustius,
Arctansque quemuis Christianum primitus
Sibi obuiantem ,
A luce prima torquet usque uesperam
Crudelitate tam truci, tortoribus
Ad flagra mutatis, ut unquam diceret
Se nemo tam uidisse factum atrociter.
Pendens equuleo sed nichil preter pium,
Actus flagris hinc inde seuientibus,
Dicebat hymnum quem canebat pridie.
Considerans egisse nil Salustius
Immanitate tam fere sententie,
Iuuenem recepit obstupens ergastulo,
Ac imperatori quid actum sit refert,
Quem commonet ne tale quid de cetero
 Presumat, ipse sibi parans infamiam,
Et Christianis qui resistunt gloriam.
Minatur ergo Iulianus Persicam
In Christianos arma post uictoriam,
Totasque uires se daturum prelii.
Diuina sed resistit his sublimitas,
Miserum relegans quem minacem sustinet.
Nempe hoste cesus abdito subuertitur
Finemque uite sumit atque fascium,
Christo potentis architecti filio
Diro locellum fabricante funeri.
Ast intimasse traditur Theodorus
Seuis adactum se parum doloribus,
Sed alleuatum spiritali lumine,
Iuuenem sibi astitisse, candidissimo
 Sudoribus se terserit qui carbaso,
Aquam frequenter frigidam qui infuderit
Eumque sub labore roborauerit:
Dolet unde fessis hostibus parci sibi,
Se gloriatus luce Christi perfrui.



CAPUT X. De ultione in perfidos et retributione fidelium.


 Ipsumque fanum fulmine ardet celico,
Deus fauilla delitescit Pythius:
Flagris subacti id clamitant Neochori,
Id rusticorum tota fert uicinia.
Prefectus alter sancta mictu attaminans,
Christique templum inane censens numine,
Presumptionis digna pendit premia,
Dum, putrefactis abditorum ductibus,
Blasphemiarum stercus effert organo
Seuaque multe peste gnarus interit.
Prelatus ipse probra gaze regie
Addens cauillo, dum cachinnat, emulo,
Manum supremi cognitoris non fugit,
Oris meatu fulcra fundens corporis,
 uacuus repente qui facessit sanguine.
Laquei parantur innocentes fallere
Fontesque dapnis sordidat contamine,
Cibi forenses hic madent aspergine.
Quidam gementes munda mundis iudicant,
Quidam exsecrantes respuunt spurcamina,
Damnant profana, laude lucis oppetunt,
Palmas adepti dignitate funeris.
Rerum rapinam quidam ouantes efferunt:
Ut dux ualentinianus, indignans sacra
Stilla inquinari, non renutat carcerem
 Leto ministro, aut incolatum perpeti
Centena adeptus, unde regni purpuram
Pro militari mox capessit baltheo.
 Ciues abactis urbis huius mercibus
uesanientis opprobrant socordie
Taurina mundum quod erat quassatio
 Querulis crepantes insonant conuiciis,
Barbe imo stamen torqueatur funibus.



CAPUT XI. De constantia Publie.


 Matrona castis culta nec non moribus
,
 Choro notatum ridet hostem Publia,
Tacere iussa despicit lyphaticum,
Nec cesa parcit carminare erroneum.



CAPUT XII. De Fabiano episcopo et successoribus eius.


 Post uite excessum sancti magnique Babille
Ecclesie regimen capit hac Fabianus in urbe,
Concilii decreta sui Cornelius urbis
Romane presul cui confirmanda dicauit,
Que feriunt heresim natam turgore Nouati.
Scribit Alexandrinus ei Dionysius unde
Multa, notans istud quam sit damnabile dogma.
Successit cathedre Fabiani Demetrianus,
Cui Paulus Samosatenus, qui, regmine sumpto,
Erroris lepra Christi maculauit ouile,
De Domino malesana ferens, dum simplicis illum
Nature tantum docet humaneque fuisse,
Diuinum nitens in eo uacuare decorem.
Conueniunt igitur proceres pietate uiriles
Pastoresque boni, caulis beluam insidiantem
 Discutiunt, multoque premunt clamore latentem.
In quibus insignes aderant famaque celebres
Cappadocum gentis presul tunc Firmilianus,
Gregorius Ponti, fraterque Athenodorus, atque
Iconii Nichomas, Helenus Sardensis, et horum
Precipuus Solime presul Hymeneus, et eius
Urbi uicinus Theotignus Cesariensis;
Maximus et synodo Bostrensis idoneus horum;
Cum quibus et multi uariis e partibus orbis
Pontifices sacri, leuite presbyterique,
Hac urbem causa conciti apud Antiochenam
Obloquii contra fugitantem spicula mittunt
Serpentem multis dum lusibus effugit actus,
Conueniunt iterumque, iterumque relabitur anguis.
Concurrunt quoque multoties, dum numine fulti
Diuino, tumidum tandem oppressere draconem.
Ad figenda tamen sinuosa uolumina monstri
 Huius, precipue ualuit quidam Antiochene
 Presbyter ecclesie prudens, cui Malchio nomen:
uir bonus, ornatus meritis fandique peritus,
Doctrina factoque potens, uirtutibus altus,
Cum Samosateno cui disceptatio Paulo
Concilio soli concessum fertur ab omni,
Scriptorum excipiente manu, quam nauiter acta,
Seruatur cuncto ueluti mirabilis euo.
Solus enim propriis potuit uincire profatis
Ac monstrare palam Paulum se dissimulantem;
Solus ab internis anguem exturbare cauernis.
Deprensus clara damnatur uoce chelydrus,
Monstraturque palam toto damnabilis orbe.
Deposito hoc Domnus presul latrone leuatur.
Post quem pontificis suscepit iura Timeus.
Hoc quoque defuncto successit honore Cyrillus,
 Quem sequitur Dorotheus, diuino dogmate clarus
Et satis intentus, quare didicisse loquelam
Traditur Hebraicam, Greco sermone disertus.
Fertur hic eunuchus matris de uentre fuisse,
Unde et apud reges terrenum sumpsit honorem,
A Domino partem quoque pignoribus meliorem.
Erigitur presul quo decedente Tyrannus,
Ecclesie feruens sub quo tribulatio creuit
Quam rabidus furor accendit Diocletiani,
Omnigenis sanctos penis qua uellere legit;
Diuersisque modis diuersas dum quatit urbes,
Craticulis hac urbe pii torrentur adusti,
Comprensi hicque duo iuuenes, uirtute gemelli
Non natu, libare diis ducuntur ad aras
Iniectisque foco manibus, »Libasse putate
Nos, aiunt, si forte manus subducimus igni.«
Dicta probauit opus, palme nec ab igne remote
 Donec tota cadens manuum caro fluxit in ignes.



CAPUT XIII. De sanctis Iuliano et Basilissa.


 Hac urbe sancte Iulianus indolis
Nitebat almus, eminens uirtutibus,
Quibus pia florebat ex infantia,
Quibusque crescens bis nouem peregerat
Adultus annos, legis in scientia
Dei laborans sedulus nocte ac die.
At dum renidet unicus parentibus,
Uxoris hunc uincire contubernio
Nituntur, atque respuentem commonent
Pauli beati paginis apostoli.
 Septem dierum qui petens inducias,
Oratione fultus et ieiunio,
Summi uoluntatem requirit Arbitri,
Tandemque sumit eius hoc oraculum,
Uti parentum uota tedis impleat,
Nec coniugalem copulam perhorreat,
Qua non pudorem coniugatus perderet:
Integritatis complicem quin sumeret.
Hoc roboratus uir pudens oraculo,
Audire iussa se editorum rettulit.
 Gaudent parentes, ac requirunt nobilem,
Mox nobili que necteretur, uirginem.
Fauente Christo repperitur commoda
Que casta casto iungeretur congrue,
Basilissa, claris prodiens natalibus.
Die statuta nuptiarum largiter
Dapes parantur, conuocatis plurimis;
Thalamus locatur, uirgo ducit uirginem:
Intrant cubile, sentiunt fragrantiam
uelut rosarum ac liliorum copia.
Sponsus reuelat hunc odorem celitus
Missum rosarum, cum nec essent tempora,
Nec id cubile spargeretur floribus:
Hec castitatis esse signa preuia,
Seruare Christus quam iuberet, gloriam
 Ut angelorum comprehendant celibes:
Imbuta sacro sponsa celi nectare,
Gaudet pudoris dedicari stemmate,
Et celibatum leta prefert copule.
Firmantur ergo uota contubernio
Ut coniugali intaminata castitas
Enutriatur, uana uitans gaudia;
Et que putantur carnis esse federa
Fiant beate casta uite fenora
Post hec, breui meante cursu temporis,
Utrumque defunctis sibi parentibus,
Pio capescunt iure patrimonia,
Et sancta dignis uota promunt actibus;
Possessiones namque terre conferunt
Hereditates unde celi comparant.
 Cellas benigne construunt monasticas,
Animasque Christum diligentes colligunt.
Hic uir uirorum congregans exercitus
Contra phalanges preliantes demonum
Hec uirgo uirginum legens consortia
Contra draconis machinas luctantia.
Crescebat ex his multitudo maxima,
Huius relinquens seculi contagia.
   uidens malignus lucra celi crescere,
Liuore tetro concitatus angitur,
Instigat et Diocletianum principem,
Ut ad piorum punienda examina
Transmittat isthuc Martianum presidem.
Qui Christianos dum perurget idolis,
Fidem beati Iuliani comperit,
 Mori paratos quod foueret plurimos;
Mittensque mandat Iuliano principum
Decreta faxit, ac suis libet diis,
Hortetur et litare secum ceteros.
Contemnit hec mandata sanctus presidis,
Monetque Christi roborando milites
Pugnare contra demonum satellites.
Firmantur ergo clara Regis agmina,
Parere nec se Martiano perhibent.
Responsa nuntiantur ista presidi,
Qui mox parari maximam pyram iubet
Sanctosque flammis congregatos coniici,
Sibique solum Iulianum dirigi.
Eunt ministri, iussa complent principis,
 Tradunt ministros et sacerdotes rogo,
Omnemque clerum, qui petens solatia
Tunc ad beatum Iulianum uenerat.
Examinantur igne Christi milites;
Conflatur aurum hoc camino splendidum,
Et ante sedem regis alti martyres
Fulgentiores luce pergunt aurea;
Ad busta quorum sanitates plurime
Patrantur, hymni concrepant celestium.
Beatus ergo Iulianus carceri
Tum mancipatur, exhibendus presidi.
Nam sancta iam Basilissa commigrauerat
Ad angelorum clara contubernia,
uallata turmis candidatis uirginum
Niueisque compta liliorum floribus.
 Athleta fortis Iulianus presidi
Oblatus, anguis flagitatur sibilo
Terrestrium patrare iussa principum,
Et imperatorum fauorem consequi.
Refutat ille Martiani nenias,
Dominoque uero seruiendum predicat,
Qui regna solus uniuersa continet.
Qui uero adorant impudenter sculptile,
Errore cecos dicit atque morbidos.
Hec ut locutus inclytus uir, traditur
Duris acerbe laniandus fustibus.
Dum membra seuo proteruntur uerbere,
Grassans ocellum uerber aufert militis.
Deos precatur Martianus fusiles
Poscitque lumen reddi abactum militi.
 Ruunt repente dum litatur omnia
Et comminuta dissipantur idola.
Beatus autem Iulianus palpebras
Dum tangit orans uulnerati militis,
Christum recepto laudat ille lumine.
Hunc preses ad confessionem nominis
Huius trucidat, quem cruoris flumine
Lotum Redemptor consecrauit martyrem.
Posthac beatus Iulianus ducitur
Dum per plateas urbis ob spectaculum,
uidet coronam Martiani filius
Ferri superne Iuliano ab angelis;
Fultumque cernens hunc honore celitum,
Abiecit omnes quas legebat paginas,
uestemque patris; Iuliani tegmina
 Petens requirit, osculatur uulnera,
Patremque solum hunc confitetur, et Deum.
Hec preses audit, audit omnis ciuitas,
Iubet tyrannus separari filium
A Patris almi Iuliani amplexibus.
Tentant ministri, contrahuntur brachia,
Implere iussa nec sinuntur presidis.
Ducuntur una dum dirempti  non ualent.
Stupent parentes, et magorum perhibent
Hoc arte factum, Iulianum sed petunt
Artem resoluens ut remittat unicum,
Eatque liber pace sumpta principum.
Contemnit hec uir eminens suffragia;
Puer parentes abnegat: Dominum patrem
 Habere gaudens, spernit omne seculum.
Priuata temnunt, seruet ut custodia,
Eosque pascat torua liberalitas.
Traduntur ergo carceris teterrimi
Imo, tenebris sordibusque pessimi.
Aufert nidorem Christus inde fetidum
Prestans odorem celitus suauissimum,
Lumenque sanctis exhibens clarissimum.
uident ministri, qui pios deduxerant,
Tantam beati claritatem luminis,
Christo refecti suauitatem nectaris
Prebent honorem qui suos sic alleuat;
Spernunt redire ad noctem ab isto lumine,
Ad mortis auctorem pia uita agnita.
Audit tyrannus, et simul claudi iubet
 Hos, dum trucidet ultione feruida.
Orant salutem ferre confessoribus
Christum beati confitendo martyres.
Fratres in urbe septem erant, et filii
Primatis urbis, Christianus qui pius
Dilectus atque regibus decesserat;
Eiusque gnatos hac procella principes
Iussere tutos lege cepta uiuere.
Antonius cum quîs manebat presbyter.
Hi celico iubentur acti numine,
Simul sacerdos, uisitare carcerem;
Quem mox petentes ecce cernunt preuium
Sibi superne dignitatis angelum,
Qui, dissipatis ianuis ergastuli,
Celum meantes introducit puberes;
 uisoque fratres tam beato lumine,
Herere gaudent sponte confessoribus.
Implentur ergo sacra uota martyrum,
Tinguntur atque milites baptismate;
Domino dat almus Iulianus gratias
Seuoque nuntiantur ista presidi.
Septem ille fratres exhiberi precipit
uerbisque curat admonere lenibus.
Temnunt athlete uiperinos sibilos,
Fraudisque uoces aure surda transigunt
Et se paratos ad palestram predicant.
Torquetur anguis, et uenena colligens
Remittit ipsos curioso carceri,
Horum salute quo tenentur anxii.
Tunc cedis huius id refert auctoribus
 Et Iulianum accusat artis robore,
Nitore culta fregerit quod idola,
Tropea prosecutus eius cetera,
Decreta poscens inde quid deliberent.
Mandant parentur singulis ut dolia
Adipis, liquore cum picis feruentia,
Ab igne sani forte si recesserint
Pena affici qua censet, hos exerceat.
Mox exhiberi preses a custodia
Iubet beatos sub catenis milites,
Datam sibi proponit his licentiam:
Eique sancti que ligabunt impios
Penas reuelant, et manent interriti.
Hec dum teruntur, corpus ecce mortuum
 Dandum suetis baiulatur ignibus;
Quod Martianus ut uidet, poni iubet,
Et Iuliano mandat id resuscitet,
Fecisse Christus ut magister proditur.
»Cecum quid, inquit Iulianus, adiuuat
Sol, quando lustret ceterorum lumina?
Sed uestra quamuis non meretur cecitas,
Iam tempus est Christi ut patescat claritas:
Fidelis eius nam manet promissio,
Ne nostra uane decidat petitio.«
Hec dixit, utque fudit ad Dominum precem,
Refunditur mox uita membris reddita,
Astatque uiuus, raptus imo Tartaro,
Christumque laudat quem prius nesciuerat,
Teterrimis et impiis gigantibus,
 Penisque se fatetur atris erutum,
uiteque propter Iulianum redditum.
Tactus dolore carnifex ergastulo
Iubet retrudi hunc, aggregans certantibus:
Quem Iulianus ablui baptismate
Facit, piorum copulans consortio.
   Mandata pena preparatur interim:
Triginta et unum destinantur dolia,
Ignis repleta prenotato pabulo;
Ducuntur ad parata sancti incendia;
uocantur omnes illud ad spectaculum.
Rogat remitti Martianus filium,
Sanctosque reddi pollicetur liberos.
Oblata spernunt hec beati martyres,
Puerque patris respuit clementiam,
 Patremque poscit ista postquam uicerit
Tormenta, matrem commorari det sibi
Tribus diebus; dans pater redit domum,
Ad hec agenda prouidens uicarium,
Gnati uidere non ferens incendium.
Ponuntur almi in preparata dolia,
Et uastus ignis alte circumfunditur;
Flamme feruntur ardue per era;
Psallunt beati uoce clara carmina,
Fideque celsa supprimunt incendia,
Auroque ab igne clariores exeunt,
Deoque laudes corde leto concinunt,
Magnum ferentes ciuibus miraculum:
Sed circulator hoc magorum deputat
uirtute gestum, dans tenebras in diem
 Dextris sinistra, amara miscens dulcibus.
Ut expetiuit, matre sumpta filius
Letus beatis iungitur consortibus,
Priuata claustra quos receptant carceris
Odore que replentur almi nectaris.
Captans choreas concinentes, femina,
Expleta suauitate tam gratissima,
Christum dolore confitetur obruto:
Quam luce uerbi Iulianus erudit,
Firmatque blanda caritate filius;
Gnatus parenti fit pater baptismate,
Matremque proles edit almo germine
Gaudent athlete cum supernis ciuibus
Ouem lupinis se expulisse faucibus.
 [1Kb] Audit iugalem Martianus complicem
Factam piorum filiique supparem;
Domum reduci, quam iubet secretius,
Quid huic sit actum sciscitans a filio.
Pro liberatione matris arduas
Christo beatas celsus effert gratias.
Domi tyrannus detineri coniugem
Iubet; ministri molientes obsequi
Cecantur; accipit pios ergastulum.
Die sequenti Martianus milites
Obtruncat almos bis decem, qui, lumine
Ducti superno, uanitatem liquerant,
Septemque fratres igne pugnam finiunt,
Aurum refulgens ceu camino redditur,
Facti per ignem luce clara splendidi.
    Posthac tyranno suggeruntur ceteri:
Tentat profanus auocare martyres
A iure Christi et subiugare sculptili.
Ornare templum quo resedit pulchrius
Secretiusque mandat auro fulgidum,
Ducique sanctos ac litare perditis,
Placare uana leserant que numina.
Cetus popelli pergit istud uisere;
Adsunt beati, et signa Christi frontibus
Figunt, sacrata muniendo corpora:
Intrant sacellum roborati munere
Christi, precantur eius atque gloriam
Pandi, ruant ut illa templi menia,
Et cuncta fani conterantur idola.
Audit supernus uota seruorum Deus:
 Ruit sacellum, defatiscunt coctiles;
Ruina templi apparitores opprimit,
Ignisque cuncta absumit, hec demoliens.
Insultat almus Iulianus presidi;
Furoris ille perforatur spiculis,
Sanctosque in atri claudit ima carceris.
Hic nocte laudes dum Deo persoluerent,
Adsunt beati qui triumphum impleuerant,
Horum pia confessione compares,
Omnes amicti uestibus precandidis,
Et alleluia concinentes dulciter.
Chorum beata ducit illic uirginum
Basilissa, sancto que iugali gratulans,
Aperta celi regna sanctis nuntiat,
Hos et die promittit ipsa suscipi
 Qua Christus orbi clara lux apparuit,
Ut hac polorum appareant cum ciuibus
Et in supernis perseuerent sedibus.
Post hec tribunal in foro preses iubet
Sibi parari et exhiberi martyres.
Crudelitatis hic furorem exercitans
Digitis piorum per manus lychni et pedes
Oleo madentes alligentur precipit;
Quod ut peractum, mox papyrum accenditur
Ardentque fila: annexi ledi non ualent,
Intacta et ustis membra lychnis permanent,
Dein beato Iuliano uerticis
Pueroque sancto detrahit ferus cutem
Oculos sacerdoti eruens Antonio,
 Et, quem beatus Iulianus mortuum
Orans resuscitauit, Anastasio.
Pueri ergo matrem Martianillam Deus
Non posse cernens ferre dura tormina,
Cecabat omnes huic manus qui iniecerant;
Curauit autem sauciatos martyres,
Illuminauit integrosque reddidit,
Cruciatur hostis corde, seuis tigribus
Dirisque factus crudior serpentibus.
Sanctos in amphitheatrum agit, quos bestiis
Exponit, ipse suis ferocior feris.
uenire beluas et piorum lingere
Pedes uideres, mitiores catulis.
Furiis repletus et gehenne incendiis
Iubet requiri Martianus noxios.
 Acti trahuntur criminosi ergastulis
Piisque permiscentur athletis rei,
Missoque in amphitheatrum ad hoc satellite,
Necantur admisti innocentes noxiis;
Exempla Christi consequentes, hic quoque
Qui in passione iunctus est latronibus.
Tellure mota corruunt mox idola,
Aer minaci personat tonitruo,
Miserosque magna terruere fulgura.
Hinc semiuiuus Martianus effugit;
Efflauit autem deuoratus uermibus
Paucis diebus euolutis postmodum.
At Christiani nocte qui remanseran,
Postquam beati regna scandunt martyres,
Eunt piorum sancta lectum corpora:
 Que cum laborant segregare sontium,
Oratione supplici Christum petunt
Eis piorum quo reuelet pignera,
Et ecce uise ceu decore uirgines
Thecas sedere singule super suas.
Hoc lecta uiso membra signo fulgida
Cruorque iuxta congelatus splenduit,
Altaris et sepulta sub fundamine,
Procedit unde fons abunde profluens
Locum superni qui replet baptismatis.
Hic multa Christus exhibens beneficia
Pendit uietis sepius solamina.
Die beati Iuliani martyris
uecti leprosi quo decem tabo horridi,
Exulcerata carne pene putridi,
 Tincti ut lauacri sunt aquis, pulcherrimum
Sumunt decorem, sanitatem et integram.
Ferturque uox delapsa celo huiusmodi
Hec Iuliani nunc, mei karissimi,
Meruit fides, maiora que merebitur.
Et hic et in quo fabricata sunt loco
Orationem sub honore domata
Basilisse et almi Iuliani martyris,
Prebentur ampla sanitatum munera,
Et uota complentur piorum commoda.
Quorum beata postulent flamina
Nobis resolui criminum nodamina
Et dent superna possidere gaudia.



CAPUT XIu. De sancto Romano.


 Romani luctam aureolo Prudentius ore
Intonuit; quare satis est libare tropea.
Denique prefectus huc mittitur Asclepiades,
Ecclesiamque dolo meditans irrumpere furuo,
Mansuetum Christi disperdere ouile uolutat.
Panditur id sancto superi carismate Regis
Romano, monachi qui relligione decenter
Prepollens, ualido reliquos fulcimine munit
Ut stent exhortans contra licantque tyranno:
Unde sibi sisti iubet hunc prefectus ut audit.
Sistitur, arguitur, reperitur fortis, agone
Intrepidus, constans, Domini subnixus amore:
Concutitur flagris, tormento appensus equino;
Letior efficitur, tortus tormenta triumphans.
Exprobrat excrucians tortorem, uerbera nescit;
 Tristibus athletis Christi preponit amorem,
Atque Dei seruos meliores regibus effert.
Depositus quatitur librati uerbere plumbi;
Hinc lectus spondetur honos, ille omnia temnit,
Et secli decus omne Dei postponit honori.
Ceditur hinc lignis, tensus lictore quaterno;
Tum quoque maxillas subacuta nouacula rasit,
Facundi uocem dolor ut compesceret oris:
Confessor nulla substernitur arte repressus;
Promptius alloquitur, puerumque admittier orat
Quemlibet, ac uera de relligione rogari
Unum siue Deum plures dicatue colendos.
Raptatur puer, ostendi martyr petit alti
uirtutem Christi, puerum sic uera reposcens,
De cultu summo absque dolo iubet apta fateri.
 Ilicet effatur solum puer esse colendum
Aetheris atque soli Dominum, non sculptile uanum.
Angitur hoc herens stupidus sermone tyrannus;
uersus in infantem quis ad hec instruxerit illum
Scitatur. Matrem se pusio fatur habere
Christicolam, doctumque ab ea se credere Christo.
Mittitur accitum matrem; perducitur illa:
Precipitur geniti genitrix tormenta tueri.
Confessus se Christicolam suspenditur ille,
Torqueturque, pio mater quem robore firmat
Aeterni et fontis sitienti pocula suffit.
 Cum puero Barula flagris Romanus adactus,
Miles cum tirone, nouus cum milite tiro;
Claudunturque simul torti imo carceris antro.
   Interea coluber diras excogitat artes,
Lignorumque pyram iubet extra menia poni.
Fulgebat posthac tenebris lux altera pulsis
Prefectusque ibat populo comitatus opimo:
Ibant et sancti gaudentes igne probari
Ingentemque rogum Romanus feruere cernens
Inuocat excelsum lympheque ignisque potentem.
Ecce repente nitens obscurant nubila celum,
Nubibus et densis tranquillus cogitur er
Demissusque polo ueniens largissimus imber
Imbuit exstinxitque pyram, feruoris ademit
uim totam; nichil hic flamme, nichil ignis agebat.
 Glorificant Christum populi, ferus uritur hostis,
Deficit atque iterum sanctos in carcere trudit.
Hinc iterum spargit cum iam lux crastina terras,
Pelluntur, deducuntur trucis ante tribunal
Iudicis. Ille dolens non se uicisse per ignes,
Succensusque iubet Stygia face et igne Cocyti,
Mox puero tenera caput a ceruice recidi,
Romanoque Deum laudans plectrum ore reuelli.
Tum gnati genitrix exsultans membra receptat.
Ducitur hinc medicus Romani abscindere uerba,
Accipit et regimen radicitus amputat oris.
Ille gemens celumque tuens benedicere certat
Clara uoce Deum, sibi qui uocem sine lingua,
Sermonem sine uoce dedit, sine uerbere uerba.
Prefectus medico tormenta inferre minatur
 Quod decus inuicti parcens non dempserit oris.
Ille palam monstrat toto abscidisse palato
Plectrum oris, testans aliud non uiuere posse
Sic abscissum animal. Iubet ille adducere porcum,
Cui parili ut secuit chirurgus acumine linguam,
Labitur et pariter cum lingua commoritur sus.
Euadit medicus. Prefectus Maximiano
Nuntiat hec. Ille occulte sub carcere clausum
Romanum iubet occidi; fit iussio seui
Principis, et martyr celebrem consummat agonem,
Aeternamque capit celorum a rege coronam.



CAPUT Xu. De sancto Hesychio.


 Hesychius regum tunc forte nitebat in aula.
Precipiunt igitur proceres dis sacrificare
Omne palatinum uel cingula ponere uulgus.
Ille ubi iussa capit, gaudens discingitur ultro,
 Abiectoque palatino discedit honore.
Indignatur ad hec princeps trux Maximianus,
Mandat ut indutus tunica gynecia seruet
Turpiter, et condemnatus muliebria tractet.
Hic positum multi uisebant, eius ab ore
uerba salutifere gaudentes sumere lingue,
Prebentesque Dei famulo solamen amoris.
Audit, et hunc sisti mandat sibi Maximianus.
Sistitur; hinc rogitat melius sibi quod fore credat,
 Siue palatino renitens decoretur honore,
Siue colat turpi gynecia laxa pudore?
Ille refert melius gynecia nomine Christi
Seruet, demonibus famulans quam seruiat aule.
His uerbis eiusque aliorum pondere pressus,
 Quîs sibi preferri Christi indignatur amorem,
Insanus princeps, furiis agitatus Auerni,
Precipit annexum demergi in flumine saxo
Hesychium. Exuuias eius sed repperientes
Collegere uiri cum relligione benigni,
Sanctorumque secus glebas posuere decenter.
Hec pressit multos isthic et ubique procella
Christicolas, celebri Dominum uirtute sequentes.
    Tempestate sub hac ualidos Cyprianus agones
Sudauit, meritis Iustine uirginis arte
De magica ad sanctum Christi conuersus amorem.
Hec nam uirgo decens, hac urbe parentibus orta
Preclaris, Christum, tradente diacone quodam,
Cognouit, traxitque simul lucrata parentes
Instructos sacris, quos tinxit episcopus undis
Optatus, docuitque uiam seruare salutis.
Ecclesiam dum uirgo Dei Iustina frequentat,
Aglaidas [ms. 2, Acladius] ceco iuuenis succenditur igne,
Allegansque uiros plures, matresque puelle,
Connubii petit hanc sibi certo federe necti.
Que paranymphorum simul omnia dicta refutans,
Depactam Christo regi se nuntiat alto,
 Seque fidem sponso firmat seruare superno.
uim procus attentat renuenti inferre puelle,
Sed superi cedit Domini uirtute repulsus.
Quo minus assequitur iuuenis, magis ardet amore
Desertumque uidens hominum se uiribus, audet
Demonicos tentare dolos, artemque nigrantem.
Experiens magico Cyprianum carmine doctum,
Alloquitur, cuius frangi petit arte pudorem,
Auri se spondens illi conferre talenta
Igneolo si fors queat hanc accendere telo,
Atque Cupidinea cor ei terebrare sagitta.
At Cyprianus, ut assuetas uafer exerit artes,
Demonii figmenta uidet se sistere coram;
Cui mandata ferens, Iustinam peste furoris
Precipit urgeri diro ut crucietur amore.
 Paret larua petens robuste tecta puelle:
uirgo thoro excutitur, sentit conamina fraudis,
Et cruce se munit, Christi tutamina poscens.
Signa crucis cernens pulsus distabuit anguis;
Quem uictum aspiciens, alium perquirit aruspex:
Euocat, insinuat quid eum sua carmina poscant.
Euolat ereasque celer prolabitur auras,
uirginis atque petit media sub nocte cubile.
uirgo peti se sentiscens turgore colubri,
Christi presidium querit iam tegmine notum,
uexilloque crucis uallans sibi membra, precatur
Illesum quo Christus ei seruare pudorem
Dignetur, lampas ne ardens superata nigrescat.
Ille crucis reuerenda uidens rutilare tropea
 Deficit abscedens supero liquefactus honore.
   Hinc artis maiora magus molimina tentans
Maiorem inuitat Zoroastris fraude draconem.
Ille superba fremens, nimios inferre labores
Se iactat, uictamque proco uincire puellam:
uirgineumque dolis ducens ex ere corpus,
uirginis in specie castis se uisibus offert;
Fingit amare Deum, missam mentitur ab ipso
Se caste comitem Iustine, pectora tentat
Argutis penetrare dolis, et premia querit
Illi pro tanto que sint tribuenda labore.
Hec modicum memorat  laborem.
Illa refert contra cur noluit Omnicreator
Adam cultorem paradisi degere solum,
 Atque dedit sociam diuina lege maritam,
Mandans augeri, benedicens multiplicansque,
Legitima quorum mundus compage repletur;
Diuina an rigido temnuntur iura pudore?
Aspidis hoc Iustina trucis flammata ueneno,
Turbatur, surgit, pergit, stupet, angitur, heret.
Respicit elisam Dominus, diuina negantem
Qui quondam Petrum fidei, nec menia turris
Sustinet hoste latente rapi; nam demonis hosce
Denotat esse dolos, queque ad munimina nota
Corde means, orat, crucis arma celerrime sumit.
Effigies conficta, crucis perterrita signo,
Liquitur, et uacuis sese promiscuit auris.
   uirgineum pectus celesti robore fultum
Multis inde modis parat impugnare chelydrus,
 Bella mouens uariis tenebrose fraudibus artis,
Incutiens morbos, strepitus, phantasma, dolores,
Blanditias et opes, terrores, damna parentum,
Furta, dolos, esce lenimina, seditiones,
Argumenta, quibus forti munimine tuta
Menia proruerent; Christi uallata sed armis
Mens inuicta manet, nullo superanda duello,
Lenia fortune spernens, simul aspera uincens.
uirgine bella uidens frangi Cyprianus eorum
Quîs magis innisus fidit, uocat arte magistrum.
Turbidus ille uenit; petit ac magus ut sibi pangat
Quanam abeant tenere uicti uirtute puelle.
Ille timens linqui: »Iura ne deserar, inquit,
Fraude tua;« iurat uires Cyprianus in atras.
»Signum, ait, aspiciens Crucifixi soluor, eodem
 Deficiens, liquorque fluit ceu cera per ignem.
---Tene, ait, est maior Crucifixus?---Maior at ille
Omnibus est, penas meritis quique inferet ultor.
Pergendum est, inquit, querendaque gratia Fixi
Ne penas tolerem quibus est furiturus in hostes.«
Abiurans igitur uirtutes fraude uigentes,
Contemnensque potestatem superabilis anguis,
Presulis Ecclesie pedibus prouoluitur, orans
Notitiam signumque dari sibi nobile Christi.
Presule formidante dolos, dum pellitur eger,
Narrat uti uictas Satane cognouerit artes.
Grates ille Deo referens, catechizat alendo
Lacte pie fidei, Christum monet atque petendum
Eius in ecclesia, cleroque frequenter agendum.
 Iste domum rediens mox funditus omnia frangit
Figmina quîs ritu celebri seruire solebat;
uanaque proiiciens lacrymis admissa luebat,
Ecclesiam repetens, poscit sibi signa salutis
Ostendi. Ingrediens audit: Saluum Deus in te
Sperantem facito seruum; sic cetera queque
Ut uigili trahit aure, capit documenta salubris
Eloquii, fixusque manet catechumenus intra
Dum reliqui properare foras mandantur; at ipsum
Exire ut leuita monet, ac talia reddit:
»Seruus sum Christi factus, me extraque repellis?
---Nondum perfectus Christi dignoscere seruus,«
Sollicitus sacris respondit ad ista minister:
»uiuit at ille mihi Christus qui demonis actus
Confudit, nostri factus pietate misertus;
 Non hinc egrediar Christi nisi uernula factus
Integer exstitero.« Denuntiat ista diacon
Pontifici; uocat ille nouum gnatum, instruit almo
Dogmate, perfectum faciens baptismate sacrat;
Tempore nec multo leuitam hunc destinat aris.
Gratia preterea contra data demonis artes
Magna refulsit huic plures largita medelas,
Nec dici potis est quantas operata salutes.
Denique presbyteri uirtutum culmine scandens,
Doctrinaque nitens, fidei percepit honorem;
Presule defuncto, sumpsit quo sacra lauacri,
Presulis officium meritis sortitus honestis,
Iustinamque Dei famulam facit esse ministram
Altaris, dat uirgineis prefertque choreis.
   Cordibus hinc hominum Christi dum semina spargit,
 Fit memor ipse sui, Satane quas uicerat artes
Notificans, quîs squalluerit constrictus alienis;
Accusator ut est solitus fieri sibi iustus,
Accusat sese haud fuerit quod nequior ullus,
Enarrans ut eum Phebo addixere parentes,
Utque ministrarit Diane in monte draconi.
Non celans ut Olympiacas seruiuit ad aras,
Illic sacrilego promotus honore sacerdos,
Demonicas discens uires, phantasmata diuum,
Aeriasque potestates, insanaque uerba,
Bella, sonos, strepitus, herbas, mendacia, fraules;
Qui uarias uarii properant seducere gentes;
Ut post Aegyptum Chaldea petiuerit arua
Atque mathematicam nocturna per astra notauit;
 Demonicas illos constat quas sumere formas,
Actus, errores magicis depingere libris;
Ut studuit, tetris imbutus fraudibus horum;
Angelus ut Satane lucis se comit honore;
Qualiter erius princeps se prompserit illi,
Colloquio reputans dignum proprio, atque salutans,
Astutumque uocans puerum, placitumque ministrum,
Inter primores eius qui dignus haberi
Promeruit primas, et filius inde uocari,
Ut sibi promissum compleri queque petisset,
Ac desiderium sibi quod libuisset agendum:
Inque ministerio cuneis stipatus adeptis
Umbrarum, gaudet proceres seruire paratos,
Mirantur qui talis huic quod dedita uirtus,
 Argutum quod apud regem fiducia tanta.
Prosequitur quales rex hic sibi fingat honores,
Et que uana creat, fraudes quo preparat astu;
Quos quantosque dolos Iustine intorserit olim;
Utque illi sibi parentum transmiserit agmen,
Hinc ipsum tetri regem cum milite belli
Tempore certamen quanto patrauerit istud:
Ut regem uictum tandem sibi demere amorem
Orauit, quem non ualidum conferre medelam
Opprobriis petiit multis uanumque probauit;
uersus ut in speciem Iustine apparuit illi,
Huius ut accipiens nomen defluxit ut umbra;
Ut Zoroastrea diuersas arte figuras
Induerit, mulier uel auis factus, et eius
 Limen ut ostioli tetigit resolutus ab arte,
Ipse uidebatur nolens Cyprianus, et horrens
Qualiter Acladius, passer malefactus ab ipso,
Tecta superuolitans superauerit alta puelle,
Sed residens plumas positis amiserit alis
Inuitus iuuenis propriosque resumpserit artus
Depositis pinnas talis qui ascenderat alis;
Spicula que dederit replicans, mala quanta pararit
Fraudibus, ut posset fortem captare puellam,
Quomodo cuncta uidens Christi uacuata uigore
Tela sui, contra que uirginis acta pudorem,
Iustine cepit crebris extollere nomen
Eloquiis; ideoque fugientibus inde ministris
Spiritibus sibi concessis, quia ferre nequirent
Egregie nomen saltem resonare puelle;
 Impotis ut regis magis hinc contemnere uana
Ceperit, exprobrans et friuola sceptra refutans,
Abiurans leges et principis arma nefandi,
uires magnificans Christi, nomenque decusque;
Ut se flagitiis dum penitet esse subactum
Tantis, exacuens serpens molimina dira
Aggressus nimia ui suffocare parauit
Seminecemque dedit, Christi sed nomine dicto,
Signa crucis faciens, euaserit ora draconis
Igniferi, rabidis exemptus faucibus anguis.
Ut quoque multa minans se desperare salutem
Compulerit, nec eum tamen hinc sibi subdere quiuit.
Qui super istum Christicolas rogitauit amicos
An se tam miserum clemens miseratio Christi
 Tantorum caperet scelerum uincimine nexum.
Tunc artes, fraudes, mortes, stupra, liba reuoluit,
Multa uenena uomens lacrymis quoque crimina purgans.
Offusum lacrymis dulces solantur amici
Et pia de bonitate Dei paradigmata promunt,
Attolluntque animos magno sub fasce labantes.
Precipue quodam nitido sermone diserto
Eusebio dignis illum exhortante profatis,
Ad spem promotus Domini ut pietate leuatur
Solamen capiens, facunde hoc notificante,
Scripture et sacre diuersa probamina dante,
Dextera celsa Dei quales mutauerit actus;
uerterit ut prauos, erexerit ocius almos.
Ductus in ecclesiam percepit ab inde salutem,
 Combussitque libros artis figmenta profane.
Idque ubi cognouit factum, Iustina dicauit
Se Christo, uendens pretiosa monilia cultus
Feminei, quorum pretium largitur egenis.
Post doctor factus Cyprianus, et omnia callens,
Tela uenenifere pestis uitanda docebat,
Anguigenas fraudes, anfractus furta notando.
   At draco uirosus, merens sua crimina pandi,
Atque sue de se prede spectare triumphum
Multa dolens, Stygias animos instigat in iras
Principis Eoi, querat quo dogmatis huius
Christiloqui magno Cyprianum iure magistrum,
Qui multas, iuncta quadam sibi uirgine, firmat
In Christi perstare fide nec cedere flagris.
 Comperiens Satane famulis Eutholimus istud,
Mittit, et accersit secum cum uirgine Patrem.
Quos sibi dum statuit custodia publica uinctos:
»Tune es, ait, doctor magica Cyprianus in arte
Qui multos errare facis sub nomine Christi?
---Doctus  fui magicis in fraudibus olim,
Luxurie seruus et perditionis alumnus,
Multos illaqueans, et perditus impia tradens;
Sed me saluauit Christus per uirginis huius
Prelia Iustine, signo que demonas omnes
Deuicit Christi, mandans quos improbe misi
Ut caperent, sociamque mihi cum fraude pararent.
Illa sed hec spernens simul omnia uicit, et ipsum
Me eripuit, Dominumque dedit cognoscere Christum.«
 Tunc comes appensum radi iubet unguibus illum,
Iustinamque alapis et crudis cedere neruis.
Dum flagrat illa Deo laudes sub uerbera reddit.
Pontificem sanctum post hec ergastula captant,
Iustinamque Terentine cepere fouendam
Seruandamque lares, cuius de lumine Christi
Illustrata domus meritis est uirginis huius.
Hinc iterum ducti, paruo post tempore trito,
Belligeri fortes stant iudicis ante tribunal,
Nomine pro Christi sed et ultima ferre parati.
Ferrea mox illis feruens sartago repletur
Fomento picis atque adipis cereque coacto.
At Cyprianus ut ingreditur corroborat agnam
Christi Iustinam, ualido que robore sumpto
Intrat, et illesi medios letantur in ignes,
 Glorificantque Deum per quem tormenta triumphant.
Sculptilium spectans Athanasius ista sacerdos,
Indignatus, ait: »Iubeat tua gloria, princeps,
uincere me uires horum uirtute deorum.«
 Cum dicto diuum properat monstrare uigorem,
Quemque propinquantem exsiliens rapit et uora ignis.
Non Iouis hunc, Phebus neque, nec fortissimus Hercles
Omne Deum uulgus nec protexere lupercum,
Ast comes ut trepidus stupuit; magnalia Christi
Nuntiat imperatori, quid ad hec sibi malit
Edicat, referens tormenta ut uicta quierunt.
At princeps, quem tunc Nicomedia forte fouebat,
Ut sibi legetur senior cum uirgine mandat.
Ducuntur uariis acti cruciatibus. Ille
Turpe putans iterum si per tormenta fatiget
Hos eadem, uibrante iubet mucrone feriri.
Quos Theoctistus cernens ad funera duci,
 Oscula uictori ualido fert. Conspicit istud
Cognatus quidam regis; iubet atque necari
Hunc pariter, gladioque simul sumpsere coronam,
Ducentes celebrem, uicto tortore, triumphum.
Corpora iacta feris iacuerunt nuda sepulcris
Sena luce, Dei seruans que dextera texit.
Tumque Theoctisti ciues, noctu uenientes,
Custodes dum dormitant, ueneranda capessunt
Nauigioque ferunt sanctorum corpora Romam.
Que matrona fide feruens Rufina receptat,
Predioloque suo cultu deponit honesto,
Horum ubi prestantur multe sub honore salutes.
   Preterea plures, quorum non legimus actus,
Tempestate sub hac urbem penes Antiochenam
Certarunt, mundumque suis uicere triumphis.
 Quadraginta simul tunc consummantur agones,
uirginibus uarias passis pro culmine regni
Aetherei penas, cuius meruere decorem.
Iunguntur multi quorum nec nomina legi,
Celestis supero que littera scripsit in albo.



INCIPIT LIBER SECUNDUS.



CAPUT PRIMUM. De sancto Theoderito.


 Ecclesiis post hanc fulsit lux clara procellam,
Quam liuore nigro pietatis defuga tentans
Obscurare, iubet sanctos libare profanis,
Diris aut subigi penis; transmittitur unde
Huc prefectus atrox Iulianus auunculus huius:
Qui ueniens spoliat Christi truculentus ouile,
Ac dispergit oues, ualido sed presbyter almus
Theoderitus opem supero munimine sumens,
Restitit intrepidus pia seruans menia surmus .
Prefectus quod comperiens, ad flagra teneri
Hunc iubet, hinc uariis agitat terroribus atque
Suspensum multis seuus cruciatibus urget:
Lampadibus siquidem latera inflammantur adactis;
Siderea quibus euictis uirtute, repente
 Angelico stupidi uisu cecidere ministri,
Credentesque ministerium feritatis abhorrent,
Deuotique Deum uero Christum ore fatentur.
Quos dum prefectus mergi demandat in altum,
 »Ad Dominum, fratres, me nunc precedite,« sanctus
Martyr ait; »superans inimicum mox sequar auctos.«
Sic quoque persistens Christi robustus amore,
uaticinans etiam plenus de Flamine sancto
Retrogradi interitum Persarum in gente gerendum,
Martyrii, tandem gladio compleuit agonem,
Atque polo dignus meritum percepit honorem.
Mulctatur lanius, diuino examine plexus,
Quoque sacras uiolarat opes turgore sedile
Perculsus, putri fluit inguina tabe liquatus:
Spirans uerme editur, saniem non unguina sistunt;
Nequicquam medici frustra cataplasmata sudant.
 Nec solum teritur mulcta temerator aperta:
Quin detractores, uigiles gerulique sacrorum
Morte gehennales misera truduntur in ignes.



CAPUT II. De Licerio et Hippolyto.


 Hoc plures etiam uario quoque tempore cladis
Hic Christi athlete multis uicere tropeis,
Isthic Licerius hostem leuita beatus
Fortiter elidit, certans pro nomine Christi.
Septies hic tortus, longumque ergastula passus,
Tandem martyrium capitis mercede parauit.
Hic etiam Hippolytus certauit regna polorum
Ut caperet, dumosa, nouo qui schismate captus,
Errauit quondam per deuia; quique triumphans
In semet sese prius, hinc ad cetera surgit
 Bella fide. Fortis miles seu fraude subactus,
Seua manus qui in uincla dedit, quîs denuo liber
Exemptus, laqueos magno molimine uitat
Et cauet insidiis instructus ab omnibus hostis,
uiribus egregiis nitens male cauta piare:
Haud minus Hippolytus, Christo eripiente, solutus,
Catholiceque pium fidei regressus amorem,
Sollicitus cauet ipse dolos, docet atque cauendos;
Proque fide pugnans ualido cautoque duello
Martyrium factis renitens illustre decorat



CAPUT III. De sancto Phoca, Petro et ceteris.


 Nobilis hic Phoce ueneratur agone triumphus.
Qui post multiplices pro Saluatore palestras,
Qualiter antiquo nunc de serpente triumphet,
Utque triumpharit populis en panditur isthic:
Dum serpens si forte loci perstrinxerit ullum,
 Dente uenenifero uirus lethale profundens,
 Mox ut basilice comprenderit ostia lesus
Martyris, eruitur uacuata lege ueneni.
Petrus leuites hic Hermogenesque coluntur,
Demetrius presul nec non leuita Anianus;
Eustosius pariter, uiginti cum uenerandis
 Resplendent sociis, lucis simul ethera nactis.



CAPUT Iu. De sanctis Cyrico et Iulitta.


 Hic puer insignis Cyricus cum matre Iulitta
Mirandis fertur quondam uicisse tropeis;
Impia robustus superat qui uerbera postquam,
Calcem mordenti iunctam capit ore sinapi,
Horrendique simul mixturam uicit aceti.
Sic clauis fixi, uulsis in carcere trusi
 Sunt oculis, decaluati, sed et excoriati.
Hinc lecto appliciti prunis assantur in eris;
Attriti demum serris linguisque recisis
Martyrii cursum capitis splendore dicarunt.
Annumerantur eis socii, sub nomine Christi
Quattuor et quadringenti certamina passi.



CAPUT u. De Donato et sociis eius sanctaque Margarita.


 Donatus et ualerianus hic simul
Cum Restituta, Fructuosa et ceteris
Bis sex renident, precluent sodalibus
Triumphum adepti glorioso prelio.
Hic Margarita uirgo fertur plurima
 Tormenta passa ueritatis pro fide,
Sertata fulget unde serto glorie.
uicere plures hic draconem martyres
Dignis adepti celsa bellis premia.



CAPUT uI. De sanctis Antiochia progressis.


 Hac exeuntes ciuitate plurimas
Multi et remotas luminarunt patrias.
Celestis unde lumen ortum dogmatis
Lucas fidei fert medelam gentibus;
Appollinaris hinc sequens apostolum,
Primus Rauenne uerba uite detulit.
Lucianus inde egressus almus presbyter,
Mundi salutem uoce et actu predicans,
Tropea nactus est apud Nicomediam.
 Romana Timotheus ex his menia
Petens beati Melchiadis tempore,
Dum predicando gesta Christi publice
Pandit, coronam promeretur glorie.
 Progressus ex hac urbe Ianuarius,
Fertur sacerdos Gordiano martyri
Commilitonis et patroni qui uicem,
Fortis probatus ex agone, prebuit.
Hinc et Ioannes editus Byzantio
Presul diserto comit orbem dogmate.
Duxisse fertur hinc genus Seraphia,
Sub Adriano passa Rome funera.
Pluresque, celi ut astra lucidissima,
 Isthinc per orbis splenduere climata,
Isthinc Erasmus exiens, Campaniam
Splendore uite luminat, magnalibus
Miris coruscans, cuncta uincit tormina.



CAPUT uII. De Eustachio episcopo et Euphronio.


 Multi preterea renitent hac urbe patroni,
Qui dum sepe suis hostem strauere triumphis,
 Perfecti tandem meritis in pace quierunt.
Qua Pater Eustachius Bereis raptus ab aris,
 Eloquii fluuios fidei, mirante senatu,
Catholicis anime populis alimenta ministrans,
Blasphemas acies pietatis sternit agone.
Hostibus hospitio larga sed pace receptis
Pellitur arguto falsi bacchante cauillo,
Pellacique dolo iniuncte detruditur arci
 Ac successores propero discrimine plexi;
uersilis et pellex fraudes perculsa resignat.
Post seuos tandem rixarum ac turbinis ignes,
Diuidui Eusebio renitente cacumina fastus
Improprii, atque date contento culmine sortis,
Euphronius Reblathe post otia longa dicatur.



CAPUT uIII. De sancto Simeone monacho.


 Hic urbem sanctus Simeon penes Antiochenam
Actibus effulgens digno celebratur honore.
Tertius et decimus cui dum prouoluitur annus,
Mundi se curis adimens secreta petiuit
Septa monasterii; fortis patiensque probatus
Excipitur seruisque Dei se moribus aptat:
uique uiam summe scandens abstemius arctam,
Pauperibus clemens, collata alimenta ferebat;
Indiguis largus, sibi tantum austerus, arctus.
Psalterium plene modico sub tempore captans
Peruigil edidicit, memorique recondidit arce.
Fortis et enitens motus frenare superbos
Palmitio stringit lumbos sibi fune cercens.
Sulcato undantes refluunt dum corpore uermes,
Sentiscunt fratres, Patri indaganda ferentes.
 Ille rogat dicat; tegit hic factumque repressat
Corripitur uisu, patefactum uulnus aditur,
Resticule modo summa patent, magnoque dolore
Conficitur, teriturque magis conferre medelam
Dum socii certant; putrido cum uiscere tandem
Eripiunt restem, et multo uix tempore curant,
Hinc alti fugiens putei se claudit in imo,
Quo dum se mactat ieiunia longa trahendo,
Sidereo quatitur monitu uisuque minaci
Timotheus abbas Simeonem querat ut almum,
Restituatque loco, constet quia sanctior ipso.
Hoc semel atque iterum uisu perterritus ille
Quesitum iubet ire suos, redeuntibus atque
Frustratis, properans meat ipse, lacusque repertum
 Explicat inuitum baratro, celleque reducit.
   Ille monasterium post anni tempora linquens,
Deserti petit arua, optans habitare seorsum.
Hic se surrecta concludit amore columna
Theorice feruens specule quia celsior exit.
Trinam post hiemem, fama crescente beati,
Tricenos usque ad cubitos procedit in altum,
In qua stans spargit multas in plebe salutes;
Languentes medicans, obsessos demone purgans;
Auditum tribuens surdis et lumina cecis,
Mancis restituens palmas, mutisque loquelas:
Leprosos mundans, mirorum millia patrans,
Que qui cuncta feret, celi quoque sidera dicet.
Hinc populi multi Christo seruire parati
Allophili, Armeni, Perse, sparsique Agareni.
 Ulcere percutitur late patientia nectar
Ut spargat flagrante fide cruciaminis igne;
Unde scatiscentes cernens emergere uermes
Delapsos repetit matrique reponit alendos,
Mandere precipiens Dominus que prestet edenda.
Sic uno innixus pede plenum prostat in annum
 Et manet inuictus, femoris dum deficit ulcus,
Corporis exsuperans morbos uincensque labores.
Saracenorum Basilicus rex petit almum
uisere belligerum, benedicique orat ab ipso;
Delabique uidens exeso a corpore uermem,
Suscipit atque oculos tangi putredine gaudet:
Cum subito tabes pia margarita refulsit
Sumpsit et insignem sanies mutata decorem.
Ascribit Domini cultor, rumoris et osor,
Non propriis actum meritis, at regis amori.
Exsultans sacro benedictus et ore tyrannus,
Qui diues uenit, ditissimus inde recessit.
Hac sanctus Domini postquam se clausit in arce
Cernere uel cerni muliebri lumine cauit,
Nimirum metuens culmen dum tendit in altum
 A summo Domino ne corde recederet imo;
uerum nec matri post tempora longa petenti,
Amplectens pro matre Deum, se uisere cedit,
Culmine uirtutum celso magis alta petente.
Aedificatur huic iam quadraginta columna
Excellens cubitis, in qua per cetera mansit
Fixus amore Dei relique stans tempora uite.
Serpentum reprimit rabiem, truciumque ferarum.
Almifico cui nature miseratio fulsit
Lumina testantur supplicis medicata draconis;
uenit et huc mulier seuo saturata chelydro,
Que noctu sitiens biberat pro fomite pestem;
Inualidamque manum medicorum experta, requirit
Certi solamen medici; fert uir pius aptum
 Antidotum prebens benedicte pocula lymphe
Huic que sorbuerat maledicte uiscera belue.
Nec ualet hanc ultra funestum ledere poclum,
Sumit ut imbutum uitali munere potum.
   Accidit ariditas, pestis regionis aduste,
Puluere telluris nimio squalentibus aruis.
Accola tum densus summo de monte fluentem
Replentemque pios fluuium pietatis adiuit,
Aeterno effusum pietatis fonte superne,
Fundentem letos Simeonem cordibus haustus,
Presidium petit hic solitum, suffragia poscens
Celsa Dei, subitoque illo poscente dehiscit
Terra patetque chaos, lymphisque immane repletur;
Tunc iubet ille fodi septem fierique meatus
Per quos inde latex agros fecundat inundans.
 O celebranda uiri uirtus, oratio celum
Cuius ab ore petens imum patefecit abyssum!
   Arborea gemini residebant forte sub umbra
Hac, urente polum Phebo, regione uiantes;
Pregnantemque procul ceruam transire uidentes,
Adiurant Simeonis agi uirtute potenti
 Stet prendique sinat: stat tanto nomine sumpto,
Obsequiturque pedem referens deuotior ipsis.
uirtus mira uiri, cuius dum uoce citatur
Nomen, et infidis parens fera seruit agrestis.
Transiit hic feritas pecudem translata relinquens
Inuadensque homines; seui, pietate remota,
Nec uenerantur eas reueritur quas fera uoces:
Inuadunt igitur predam, uirtute prehensam
Alterius, perimuntque superno numine fixam.
Comedunt, torrent, nec ad id data uiscera mandunt,
Digna sed audaces mox perculit ultio mentes,
Et ratione carent ratione carente feroces
Qui exstiterant, prede pietatis honore subacte
Sumentes egros pecorisque silentia flatus.
Tramite sic cepto properant cum pelle reuulsa
 Festinique petunt ueneranda cacumina iusti:
Nec latuit uatem presumptio facta ferorum,
Quis superam pius orat opem ferrique salutem;
Seductis [f. sed uotis] gesta improbitas obsistit opimis.
Dantur ei meliora tamen quam postulet, atque
Promeritam tolerant decreto tempore penam,
Ne posthac eterna reos tormenta uolutent.
Dum patiuntur et hi multis presumptio talis
Aufertur, digno plures moderante flagello
Post geminum magnis precibus sed preditus annum
Hospitibus tandem miserans medicatur anhelis.
   Seuus ea quondam pardus regione furebat
Proturbans homines, pecudes iumenta uoransque;
Agricole contra sancti tutamina Patris
 Exposcunt, rabido quo defendantur ab hoste.
Peruersis ast ille sciens apponere sancta
Sanctificans benedicit aquam, mittitque ferendam
Per loca qua pernix pardus transire solebat.
Distinctus maculis, et crudelissimus hostis
Ignotam multis pedicam uenantibus edens,
Torua salutiferis respersa liquoribus arua
Accelerans precepsque ruens ubi bellua tangens
Concidit, et uitam tenues emisit in auras;
Non funesta ualens ad eorum uiuere mortem
Quorum uir Domini certat defendere uitam.
Suspendunt igitur uicino tergora calli,
Securo Dominum Simeonis corde uiator
Ut benedicat, iter, posita formidine, carpens.
    Omnimodis tamen ille sibi prohibebat honorem
Deferri, fugiens uentose munera lingue.
»Perge domum,« dicens, prebebat cuique medelam,
»Glorificansque Deum qui te sanauit, honora,
Nec te curatum Simeonis uiribus ausis
Prodere, ne pena uersa tibi sorte feratur;
Nec iurare Dei presumas nomine summi,
Peccatum esse sciens; in me quin paupere iura
Constricto uitiis fragili sub carnis amictu.«
O dignum Christi famulum! dum uertere curat
Lapsantes animas, potiora pericula demit,
Lubrica linguarum bonus in se spicula torquens
Ne in Dominum commissa reos peccata tenerent,
Quos proprio redimens saluauit sanguine Factor.
    Expleuere duo socia mercede laborem
Ut quod perciperent posthac libra finderet equa;
Comproperantque dehinc sancti benedicier ore,
Quos ille aspiciens, cordisque occulta penetrans
,
Cur ueniant rogitat qui sunt, iteratque opus illi
Non tamen omne ferunt: »Frausne sit facta uidete.«
Utque negant, uafro »Caligam pede tolle« beatus
Dixit, et hanc ubi das comiti, non estis iniqui.«
Quo facto crepidam tollenti, »Dissue,« mandat,
»Quinquaginta tuo solidos tibi iure capessens,
Totque sciens socii parili perone latere.«
Sic moderata equi college lance recedunt,
Magnificantque Deum peruersa fraude carentes,
Qui tantum uati concessit inesse uigoris
 Ut dum totius nisu uirtutis adheret,
Iunctus mente Deo, sit munere spiritus unus
Ceca tenebrosi rimans penetralia cordis.
Sic cuius combusta domus ciui Antiochensi
Quantum perdiderit; quare narrauit auaro
Promens quot latebris solidorum abstrusa talenta
Celarit, serusque boni nichil inde patrarit;
Mersa ideo cecum baratri testatus in imum,
Ostendens non ignaro quod fecerit istud
Se, Dominus famulo sua charo examina pandens
Arbitrium suspectanti seu iudicis equi.
   Olli preterea pietas immensa uigebat
Affectu et cunctis auido prodesse benigno.
Unde etiam lethi quondam de fauce latronem
Eripiens, celo celeri solamine misit.
 Qui post lethiferis mala plurima gesta rapinis,
Dum mortis merite pateretur ad ultima pene,
Aggreditur propero uenerandam calle columnam,
Querentum quem nemo ualet contingere uisum,
Sed nec ad hunc ausus capiendum extendere dextram;
Moxque ubi defleuit septem sua facta diebus
Perfidus Honoratas dudum tandem esse fidelis
Addiscens, gratique canens sibi tempora finis,
Conscendit lacrymis paradisi gaudia lotus
Et uectus meritis Simeonis ad alta beati;
Atque decus Christi confessum in morte latronem
Consectans, raptum Dominus quem faucibus orci
Ad paradisiaci perduxit amena decoris.
    Inclytus hic Domini famulus quecunque petiuit,
Hec salutari dono captauit herili.
Nam regina potens, tamen infecunda marito,
Legatis rogat attribui sibi gaudia matris.
Expromptam pietate fidem uenerabilis ille
Mente tuens, promittit opem, promissaque supplens
Fert sterili partum, non inferior Eliseo;
Clarior utque uiri uirtus hoc clara patratu
Splenderet, puerum peperit regina, repertum
Tempora post mutum gressus neque ferre ualentem.
Approperansque Dei famuli prope culminis oras,
Cum misero legat merentem infante maritum
Patrono; tantisper eos iubet ille manere
Dum Domini petat auxilium: petit, accipit, ori
Sermo datur pueri, discunt incedere plante.
 Fitque pius senior pueri director et actor,
Officium dum prebet ei lingueque pedumque,
Cuius, eum quando obtinuit, pater exstitit olim,
   Clausa uir egregius scrutans arcana uidebat;
Nulla domum cuius mulier penetrare solebat.
Forte fuit quedam cupiens inuisere uatem,
Militieque uiros eius habitacla petentes
Cernit, et arripiens habitum mutata uirilem
Militibus comitata subit secus ostia sancti.
Limina non audens uetite pede tangere celle
Conseruanda petit comitum iumenta; sinuntur,
Intreunt socii, benedicunturque beati
Ore uiri; posthac ait ille: »Remansit
Quilibet ante fores, ex me cui talia ferte:
Noli uexari, intro pedem neque dirige Christi
 Contra dispositum, serui fidei [cod. 2 fieri] ipse misertus,
Namque tui cernendo fidem Dominus probat altus.«
Egressi comitem pandat quo uera precantur;
Prodit se sociam, socius quibus ante putatus,
Talia mente uiri quare presumpserit addens.
Auribus hec illi stupidis animoque trahentes
Magnificant Domini, uenerantes munera, seruum.
Funera post cuius quedam temerare proteruo
Claustra petens ausu, uetita ut pede limina tangit,
Retro plexa ruit, lethoque cercita cessit.
   Sepe quidem ueniens benedici multa petebat
Turba hominum; sed ea longas dum tempore quodam
Exspectante moras precibus trahit ille, minister
 Innitens gradibus conscendit ad alta columme,
Nec responsa capit populum solarier orans:
uocibus assiduis tandem insistente caterua,
»Ne, fratres cari, sitis mihi, queso, molesti,«
Sanctus ait, »morulas quod uobis affero tardans;
Magna quidem nauis me dum uocitabat in alto,
Cuius ad exitium tumida surgente procella,
Ferme trecentorum titubabat uita uirorum:
Mente simul sensi Dominum me poscere posci,
Omnipotentem adii uotis, qui protinus illis
Tranquillam miseratus opem direxit in undas.«
Dixerat, et precibus ditans in pace remittens.
O mens alta uiri, qui, domate septus in arcto,
Mente maris dum lustrat aquas, presentibus astat,
Turgida concilians absentibus equora presens;
 Spiritus exsuperans carnem presentia differt,
Transuaditque solum tribulatis promptus adesse.
Carne licet grauidus liber iam fertur in orbem.
Ergo negans non spernendo presentibus aures,
Aures quo presens non cernebatur habebat;
Nimirum Domino iunctus transcenderat ima.
   Hic regionem istam pius ut patronus alebat,
Pestiferos remouens morbos cladesque repellens;
Nam telluris agros motus quatiebat et edes
Hic quondam pariter sternens hominesque domosque,
Ciues agricoleque simul qua peste coacti
Presidium querunt Patris sublime beati.
Ille Dei liquido uenientibus undique turbis
Esse aperit dignam meritis facientibus iram,
 Cum tanto in populo faciens bona uix foret unus;
Suggerit et secum precibus procumbere plebem.
Una, non parili merito, uoce ethera pulsant.
Et Christum pariter summissa mente precantur,
Sed quis eum digno, puro quis corde rogaret,
Arcano Dominus famulo sermone reuelat,
Pandit et is populo quod de tot millibus unum
Audierit Dominus secum, nomenque fatetur
Agricole, accersitque uirum, uitamque precatur
Edicat, reliqui ut factum meritumque sequantur.
Se sed hic indignum peccatoremque referre
Perstat; ut exemplum tribuat uirtutis amicus,
Ne tectum celetur opus bonum et utile multis,
Cultorem compulsus agri se detegit ille,
Resque tripertito seiungere, pauperibusque
 Parte data, fisco partem, sibi cetera subdat,
Enitens rebus propriis contentus haberi,
Reddere que Domini Domino, que Cesaris ipsi:
Tendere nunquam ulli insidias, nullique nocere;
Fratrem quemque suum in Christo ceu semet amare.
Audito hoc ciues humilem uenerantur, honorant
Ruriculam, meritumque pii Simeonis adorant,
Per geminos istos instanti a morte reuulsi,
Quod non spondentur Sodomis conferre noueni.
   Hunc charum Dominus famulum protexit ab omni
Hoste, notans quod si quis ei mala ferre pararet,
In Dominum peccaret, dum tangendo nitentem
Conspectus Domini pupillam tangeret alti.
Quidam nempe ferox, seuo instigante dracone,
 Almificum diris presumit carpere dictis,
Hunc seductorem memorans et fallere turbas,
Militieque petens sibimet mandare magistrum
uadat et hunc uexans deponat ab arce columne.
Permissus properat sociosque asciscit et altas
Appellunt scalas; gradibus conscendere nisus
Infelix, quem conscensum mala uota negabant:
Tresque gradus scandens superauerat, ecce remote
ui supera scale subito liquere columnam;
Et miser appensus celo, terraque perosus,
Quattuor ut cubitis elatus rure pependit.
Ecce furens animos cecato corde feroces
Extollit, pharetraque rapit pendente sagittam,
Lunatoque arcu nisam pia membra forare;
Ira superna manum ferit: haud mora plectitur arens;
 Hincque ferus chiragram patitur rapiturque podagra,
Officio manuum monstrans peccasse pedumque.
Nam Christi conatus ubi prosternere seruum
Sternitur ipse miser, dextra damnante superna.
Dudum etenim turris celi qui celsa petentis
Structores labio in multis secreuit ab uno,
Ascensuque poli indignos summouit inepto;
Ipse trucem remouens presumptis perculit hostem
Gressibus excelsum Domini uexare parantem,
Indignus, famulum celi secreta colentem,
   At sanctus Domini postquam perpluribus annis
Fixus amore Dei celsa stetit altus in arce,
Nunquam intermissis precibus, demum pia felix
 Inter uerba precum celi secreta petiuit,
Intentam celis animam ad celestia mittens
Cernere scandentem per tempora longa cupitum,
Et locat etherea, satiat quam gratia Regis,
Et locat etherea superis cum cetibus aula  .
Illustrata dies posthac dum tertia fulget
Quam Christi celebri colitur surrectio cultu,
Exspectante diu benedici plebe gregata,
Patris sollicitus cura conscendit in arcem,
Antoninus, et innixum uotis ratus, astat
Attentus, tandemque uocans, multa et prece poscens,
Dum iam nulla rependuntur responsa petenti,
Aure nec assumit spiramina nota minister,
Sese cernuus inclinans ori applicat aurem,
Flamine pro uite nichil hic nisi aromata sentit,
 Nectare fragrantes et nare capessit odores
Funere spirantes eiusque flamine Christi
Late respergens odor inclytus exstitit ethre.
Discipulus cernens hominem quod liquerit imum
Mistis longa trahit lacrymis suspiria corde,
Multa querens gemituque animam confectus anhelo.
Dum luctum ingeminat raptus mulcente sopore,
Sopitus subito iura manu , uirtute superna,
En Patris orsa capit monitis sibi talia dantis:
»Ne metuas, gratam neque enim dimitto columnam,
Culmina nec montis linquam qua lumina uite
Certans obtinui; descende, satisfaciensque
Plebi exspectanti de me, sic perfer in urbem
Nuntia, clam mesti fiat ne turba tumultus;
 Namque ego quod Domino placuit iam fine quieui.«
O plenam uirtute animam neque funere uictam!
Affectum planctu famulum fessumque leuando
uisitat inconsolatum ne linquat alumnum,
Et quonam ipse docet ritu sua funera curet.
Experrectus homo Christum pauefactus adorat,
Pigneraque attentans e corpore carpere sacro,
Ecce repente uidet gelidum tremuisse cadauer,
Ac sese penitus hoc absterrerier ausu;
Quo misso celeri descendit ab arce regressu;
Pontifici fratrem tum dirigit Antiocheno,
Quem probat egregium, qui celitus irradiatus,
Cernere erat solitus secretis multa loquentem
Cum Simeone horis, preclare uestis amictu
Splendentem niueo rutilum ceu fulgor amicum.
Crastina lux roseo lustrabat lumine terras,
 Presulibusque sibi iunctis tribus Antiochenus
Approperat, tensis circa deponitur alta
Auleis auro pretiosius arce monile;
Ast ubi contigue corpus deuertitur are,
Cuncta in circuitu nebula replentur opaca,
Ut se presentem Dominus monstraret adesse
Quem tectum nebula petit e caligine Moyses,
Et Salomoniacam nebula qui impleuerat aulam
Pontifices arcam cherubim dum sedibus aptant.
Utque probaretur potius presentia summi
Certa Dei, celes cultu radiante renidens,
Cum uisus septem semoribus abdita ferre.
Papa sacre setas cupiens decerpere barbe,
 Nazareumque pilis Domino nudare sacratis,
Ut dextram ad metuenda tulit, hec arida cessit,
Nec ualet hic uotis seruire gelata ferentis:
Herens antistes stupet, atque manum sibi notam
Miratur non esse suam, Dominumque rogare,
Quod sibi iam uisum restaret inutile membrum;
Utque uouet iurans se talia deinde cauere,
Adiutusque precum populi fulcimine multo,
Organa neruorum recipit reuocata suorum,
Perditaque officium recalescens palma recepta,
Letantes igitur tactu reuerenda uehebant
Membra suam ualidum populi tutamen ad urbem
Dumque pio proficiscentes cum funere uicum
Intreunt quemdam, famulum quo clarificare
Legerat Omnipotens, subito en immobile pignus
 Efficitur; ponunt geruli intolerabile pondus,
Nec sufferre ualent uim que descenderat ethra.
Hic uir erat dudum fere quadraginta per annos
Sermonem non aure trahens, non ore ministrans,
Numine qui ductus supero ruit ante feretrum,
Sensu cordis opem poscens, quam uoce nequibat;
Ecce repente sibi diuini sentit adesse
Culminis auxilium stupidus, sensimque caterue
Non solitus haurire sonos, et uerba capessens,
Concipiensque animo insuetas parit ore loquelus,
Exclamansque diu tacito sic ore profatur:
»Serue Dei, bene uenisti, tuus introitus me
Saluauit, tibi nam uita famulabor in omni,
Spiritus hosce meos uegetans dum rexerit artus;«
Cum uoto surgens loculum simul atque prehendit
 Alleuiatur onus, subito portabile factum,
Laudantesque Deum gestant sine pondere pondus.
Nec dubium quod ad id Dominus seruauerit istum,
Dum multos aliis et iam regionibus actos
Per sancti Simeonis opem curauerat egros,
Mortuus ut uite uiuenti dum daret usus
Ipse probaretur feliciter in regione
uiuere uiuorum uiteque herere datori.
Iamque propinquabant urbi, plebs menibus ecce
Progrediens, psalmosque boans hymnisque canora,
Lampadibus lichnisque micans, ramisque decora
Palmarum, sacris properat fieri obuia membris,
Atque triumphantis mundum gestamen honestum
Urbi inferre sue, populi munimen et arcis,
Maiori ecclesie extemplo pia munera dantes.
 Pandit abhinc Dominus quonam sibi chara recondi
Ossa uelit potius, iussamque uehuntur in aulam;
Utque palam faciat cunctis id numine diuo
Prorsus agi, clara superis demittit ab astris
Nobilitate uirum, uirga qui fulgidus auri,
Splendidus aspectu, candenti tectus amictu,
Sedulus insistens operi, dum claustra sepulcri
Communita silent, mansit, mox inde recedens,
Amplius hic uisus nec post, nec paruit ante;
Unde datur notum celi uenisse colonum.
uatis abhinc tumulo tam mira patrata feruntur,
Quo non plura prius uiuens fecisse putetur,
Arduus excelse dum perstitit arce columne,
 Ut Domino iunctus noscatur in ethere summo
uiuere nobiliter tantis qui uiuere signis
 Cernitur in terris; uitam nec morte peremptam,
In melius sed ei celesti sede relatam.



CAPUT IX De sanctis uitale ac Meletio episcopis.


 uitalis tritam reparat uersamque tyrannis
Erigit Ecclesiam, decessorumque benignum
Supplet opus, proprio cumulans feruore decorem
Licinique pium pandit sub tempora zelum.
Intonat hic puris diuina Meletius orsis,
Armenas postquam sacrato dogmate gentes
Imbuit, obstructo cohiberi nec ualet ore
Eminus irradians digitis quin celica pangit;
Gaudet et expulsus ueri seruare libramen;
Et remeans secum socios coniungit et armat,
Insuper acquirit; spolio quoque meret Apollo
Prole sacerdotis, mulier deuota quod offert
Patri saluifico, raptum a genitore profano.
Unde manus atque ere pedes et dorsa subustum,
Post patris attritos celebri certamine diuos,
 Rex pius educit, claustrisque serisque reclusis,
Et sancto redhibet reuocatum matre parenti
Curatrice anime celatus honore puelle.
Inde Palestinam rapidus, comitante Cyrillo,
Quique pio post hec genitorem germine gignit,
Presul apostolicus synodum diuersa secutam
ueri luce gregat, concordi pace serenat,
Insinuatque Dei quam sit substantia simplex,
Dans purum fidei Iouiano dogma probari;
Diuiduas fugiens lites, pacem omnibus offert,
Raptoremque lupum sacra in consortia poscit;
Errorem abiiciat, feralia crimina ponat,
 Desinat esse lupus mitisque appareat agnus,
Atque greges parili secum tutamine pascat:
Sedem sermo Dei teneat, iungantur utraque
Parte duces, uno iaceat grex omnis ouili:
Solus qui superet generalia regmina tractet.
Federa sed pacis crudelis bellua nescit;
Pastori ergo pio caularum iura feruntur;
Crescit honor miti, pro uotis regna reguntur
Pacificis, sceptra imperii uirtute probantur
Pontifices digno precelsis fascibus addi
Barbaricis Theodosio superante cateruis,
Deuotis seseque manu cernente beati
Cultibus ornari, regnique subire decorem,
uisorum confirmat opus, documenta secutum.
Quo splendore nitens ubi primitus ora patroni
 Ore legit princeps, e pluribus excipit unum,
Agnoscens nullo prodente, petitque, probatque,
Utque patrem soboles, amplectitur, ambit, honorat,
Oscula dat labiis, oculis; pectusque caputque,
Insuper et dextram, qua se sumpsisse coronam
Fit memor, ore colit retegens, conspecta retexit;
Cumque ipso fidei normam Patribusque retractat,
Huncque Patres celebrant, dignoque nitore uenustant.
Nec longum post emeritus petit ethera presul
Nobiliumque nitet preconum laude sepultus.
Martyris et thece coniunctus honore Babyle.



CAPUT X. De sancto Flauiano et amicis ac successoribus eius.


 Eois Patribus, cunctoque fauente senatu,
Erigitur merite Flauianus honore cathedre
Atque Petri primam sortitur regmine sedem,
Cuius iam pridem moderatur nauita cymbam
Inter et aduersas mundo feruente procellas,
Consiliis, rabido prohibens hanc equore mergi,
Comebat, placidis seruabat turbine remis,
Dispositisque docens Regem laudare choreis
Dauitica dedit Ecclesiam reboare camena
Aeternisque choris diuina pemata pangi.
Excubiis instans Agni secum agmina cogit
Concordi Dominum letaque canentia laude;
Horrorem incutiens prauis, dat gaudia iustis:
Nec terrore, nec insidiis pia dogmata linquens,
Culmine nec captus tentusue ad dira coactus;
 Expugnat nocuos, asciscit agone sodales:
Diodorum, Cilices quo post rectore coluntur;
Acacium post hinc Berie uirtute nitentem;
Aphratem, diua seniorem luce cluentem,
Qui ueri radiis ferit improba sceptra gerentem
Thermali rigidum plectens feruore ministrum,
Insuper accitur Iulianus culmine magnus,
uirtutum fideique micans fulgore decorus,
Absentem quem torua manus sibi plaudere iactans
 Presentem dolet excelsa se luce prementem
Oris et ad columen magnalia mira ferentem.
His uir precipuis factis et origine celsus,
Necdum sede fruens, Flauianus fultus amicis
Bella lupis obicit, pastoris robore digna
Exerit, ostensis defendit ouilia beluis.
Tela acuit, pharetras et propugnacula condit,
Hostibus obsistit, gregibus munimina suffit;
Bellantes recreat, bellis consulta ministrat;
Arcus emunit, radiantia spicula mittit;
Insidias frangit, captantia retia rumpit,
Fallentesque feras agnina pelle recludit,
Depromitque lupos, discussa fraude, latentes,
Tutaturque greges, et dentibus eximit atris,
Solertique uafri dirimit tabentia morbi
 Consilio, retegitque dolos et melle uenenum
Elicit, occulte cogens uomere abdita pestis,
Dum sene mulctato educit pudibunda ueterni,
Deprensam excutiens saniem, studet arte medendi
Corruptum reparare pecus, polluta piare,
Fracta ligare, uie seducta reducere recte;
Cogere dispersos Christique remittere caulis,
Colligere errantes, unique rependere ouili.
Si quid fors patitur, cura accelerante leuatur,
 Paceque pastoris tegitur pecus omne quiete.
Flatibus hinc iterum pulsus patienter honestus
Persistit presul, dira omnia ferre paratus;
Sceptra uocatus adit, censores non fugit hostes,
Non aduersantes reprobat, toruisue resultat,
Cedere pollicitans, apicem se ponere spondet, probatur
Nec successorem renuit, nec plura pauescit
Principe in irato [ms. 2 mirato]: dignus hinc sede
Cuius et Augustus causam, crimen quoque sumere poscens,
Dissicit errores et stulta cauilla resoluit;
Pacem restituit, turbata cacumina nectit,
Iunguntur populi, ceunt in federa gentes:
Illyrici, Aegypti simul, Asia, Thracia, Pontus,
Hesperieque sacerdotes pia pacta capessunt.
Presul et emeritus celi fastigia scandit.
 Porphyrio sedis Flauiani sorte potito,
Almus Alexander digno succedit honore,
Laude frequentatus, probitatis munere mactus,
Ore quidem clarus, uite sed clarior actu.
Abiuntum pridem pecus in ouile reducens,
Dum lotas recipit fluuio exhilarante bidentes,
Hostes ingemere, at ciues applaudere prestat
Impete letificans reuocati fluminis urbem.
Huncque Theodorus probitatis acumine sectans
Castifice speculum uite, pietate renidet.
Que restant etiam septis pecuaria reddit.
Post quem magnanimus sumit sacra iura Ioannes.
Ponitur hic, ponitque pari feruore Cyrillum,
Cui Marci redhibens, Cephe quoque sede recepta,
Dum lites remouent, Christi aulam pace uenustant.



CAPUT XI. De sancto Macedonio eremita, et Euagrio  .


 Pugnare uiri circa hanc uirtutibus urbem,
uincentes pariter mundum rabidumque tyrannum,
Tutantes ciues et mitia castra tegentes,
Nunc precibus, monitis nunc, agmina sancta regentes,
Nunc intercessu, modo subuentu, apta ferentes.
Quorum iussa Macedonius crudelia cesis 
Detorquere parans iugulis, e montibus altis
Ciuibus aduectus trepidis, funesta gerentes
Aggreditur; pannis fasces haud obsitus horret,
Imo aditu terrens sunt que mandata minaci
Sceptrigero leganda serit, monet esse caducum
Et similes sortes dominari in regmina fratrum,
Nec solum imperium, parilem quin cernere partum;
 Puniat haud homines Domini sub imagine factos,
Irritans Dominum cuius punitur imago:
Si uersam uxoris statuam graue ducat ahenam,
Quam mage Cuncticreans moueatur imagine rapta:
Et quantum uideat sensata carentibus absint;
Nosque simul plures unius honore ualere:
Ipsum nec modicum functo reparare capillum.
Hoc infrendentem cohibens terrore leonem
Crimine primatem, soluit discrimine plebem,
Inque resoluendum fertur mens delubra regis.
   Hic sacer nigenii rutilans Euagrius acris
Luce pia nituit, tractans diuina decenter.
   Hac tellure Dei cultu terrena relinquens,
Iure pudicitie fugiens res atque parentes,
Pretulit illecebris monachi certamina mundi
 Malchus, regem actu retegens, quem nomine prefert  .
Callidus hunc hostis uirtutum culmine cernens
Gliscere, tendiculas cordi circumiacit atras:
Rem patriam reparet, uidue solamina matri
Conferat, et sacris patrimonia ritibus aptet;
Nec linquit, licet admonitum duce, ni trahat hamis,
Fluctibus exturbet, uite proiectet arenis.
Nec desunt nudo rabidarum furta ferarum.
 Panditur actutum grassatum preda rapinis,
Ismelitarum rapiturque examine, turbe
Disperse comitum uariis et cladibus acte;
Sicque camelorum gibbis sublimis inherens,
Per uastam fertur eremum, caro cruda resoluit
Esuriem, misero potatur lacte cameli,
Barbarice curuatus here datur absque pudendis
Nudus abire, ouibus discit dependere curam.
Seruitium respecta leuat memoratio patrum;
Exigit hic monachum, precibus psalmisque sueto
Instat, delectant famulatus iura subactum.
Inuidet his hostis, laqueosque per abdita tendens,
Hortatur dominum donet solamine seruum
Quem uidet egregium caulas implere patronum,
 uinclorum sociam famulo nexare maritam
Decernit, gladio renuentem cedere cogit,
Detestatus init thalamos uirtute perosos,
Plangere pro cantu, pro saltatu edere luctum,
Flere pudicitiam, proprium consciscere lethum,
Querere decessum, uite preferre pudorem:
Euibrat in sese ferrum, comes ausibus obstat:
Morte fera abstineat, iurat uel se prius Orco
Demittat feritas, tali nexamine iungat
Certantes animas lucem postponere castis;
At pudor ipse placet, capiat pietatis amicam,
Munditie sociam, mentis quam copula carnis
Collibeat, domini thalamos Deus ipse nitorem
Approbet, alterutra ostendat dilectio nexos.
Attonitus senior uirtute uigere uirili
 Miratur facilem lasciua ad lubrica sexum,
Diligit ut iunctam uolupe plus imo iugalem:
Cernere nuda tamen refugit uel tangere carnis,
Perdere pace pauens studuit quod querere bello.
Acceptos dominis plus talia uincula reddunt.
Nulla fuge formido; eremi dum uasta pererrant
Liberiore gregis ductu: memoratio mentem
Prisca subit fratrum, blandi respectio patris.
   Interea formica terens prudente uacantem
 Sollicitat cura, stupidam diuersa trahentem
Mestitiam mentis uultu comes unica raptat,
Pectoris arcanum rogitat, secreta patescunt,
Exhortata fugam, quesita silentia firmat,
Spemque metumque iugi uoluunt per operta susurro,
Carnibus hircinis preuisa uiatica cure.
Sero subitur iter, carnes et tergora tollunt,
Utribus innixi rapidis se fluctibus addunt,
Flumine transmisso dubii per deuia currunt;
Post tergum assidui reuocata fronte tuentes:
Noctibus insidias ueriti loca sicca terebant.
Tertia iam transacta dies et adhuc tamen idem
Retro referre monet uisum fluitantibus error:
Ecce camelino geminos accedere cursu
Mens presaga mali dominum lethumque retractat
 Approperare simul, nigrantem cernere solem.
En trepidis longe penetrans depromitur antrum.
Nec minus horror ibi mortis scrobiumque uenena
Introrsum properare uetant, adituque sinistre
Ingressos restare iubent. Famulo comitante,
Persequitur dominus spelunceque applicat ora;
Iamque necis pena grauior formido uidetur:
Presserat ora pauor, iam lingua ligata tremore,
Cum seruo dominus miseros educere mandat.
Ipse renudatum cesurus ut euibrat ensem,
Preterit ingressus iussos post terga relinquens,
Cernentes se nec cernens rigido increpat ore,
Furciferos uocitans, plexosque eripere clamans.
At memor Omnipotens famulorum, ad bella leenam
Excitat interius, fetus alimenta ferentem,
 Queque trucem inuadens rapit hostem gutture fractum;
Indignatus at ipse moras differre nec iram
Alterius tolerans dominus, petit intima feruens,
Et rabido seruum increpitans clamore socordem
Dum seuit, seuos incurrit in abdita rictus.
Defensos furor ultricis quatiebat et horror.
Ac similis metus interitus torquebat anhelos.
Inter tanta sitos discrimina gloria ducte
Sola pudicitie attollit solata latentes.
Immotos pauor ipse tenet seu limite uite
Suspensos, dum cauta rapit foueamque relinquit
Euectans catulum fera mordicus ore prehensum,
Tutelamque suam cedit metuentibus antrum.
Nec mox erumpunt, propensaque dona tremiscunt,
 uindicis occursum tremulo sibi pectore fingunt,
Transactaque die, iam sole cadente, sequuntur
Egressi latebram partos sibi stare ueredos
Auxilio Domini, hostilique sub impete ductos.
Quis ita conscensis recreati uasta peragrant
Gaudentes eremi; decimo Romana tenentur
Castra die, pandunt ex ordine gesta tribuno,
Oblatique duci pretio iumenta relinquunt:
Atque monasterii monachum repedita caterua
Sic recipit, castisque comes coniuncta choreis
Fulcitur dilecta soror, nec credita fratre
Sic gladios interque feras desertaque nunquam
Captiuam esse pudicitiam patet, atque iugatum
Posse mori Christo famulum, non posse reflecti.



CAPUT XII. De sancta Pelagia.


 Huius Pelagiam percepimus urbis alumnam,
Quam uite meritis ueneranda cacumina iuxta
Montis Oliueti signauimus astra petisse.
Cuius de tenebris ad lucem, a morte gehenne
Ad clarum uite celebri pietate triumphum,
A maculis ad sacra poli mutatio talis.
Pontifices quondam iubet urbis episcopus huius
Approperare sibi quosdam regione propinquos.
Hos simul inter adest sanctus cognomine Nonnus,
uir iusti rectique tenax, mirabilis actu,
Et probitate pius; mores qui propter honestos
Celibis ac uite cunctis uenerabile culmen,
Almo et monacho presul resplenduit almus.
   Casta die quadam sancti dum semina uerbi
Pro foribus templi, sociis poscentibus ipsis,
 Spargeret hic, cunctis mirantibus, ore beati
uerba senis, tam magna seri, tam digna profari:
En ardens rutilis transibat mimula gemmis
Ornato residens pompe meretricis asello,
Quam fuluis nitidum radiis contexerat aurum
Undique, uel claris onerata monilia baccis.
Hanc comitatur ouans puerorum compta caterua,
Grexque puellarum luce ornatissimus auri,
uestibus insignes, decorate torquibus omnes;
Que quo migrabat, spargebat aromate uentos,
Sollicitis uacuum nidoribus acra replens,
 Huius in aspectu satias fugiebat amantes.
Pontifices stupidi tanta ambitione meantem,
Non in honore Dei procerum descendere asello,
Nudato nitidos prodentem uertice crines,
Intuitu uultum ceu magna a labe reducunt.
Nonnus at egregius, speculans attentius, atque
Longius asseruans uisu dum transiit, heret,
Corde sub attonito reliquis incognita uoluens;
Inde recline caput genibus superaddit, et omne
Mox lacrymis manuale, sinumque repleuit obortis.
Exin magna trahens imo suspiria corde
»Num delectatos, socii, uos iure probatis,
Hec quo se mulier cultu decorauit ameno?«
His nichil hec contra reddentibus, ille reflectens
Applicitam genibus faciem, suspiria iungit,
 Pectus percutiens lacrymisque cilicia complet,
Que carnem ualido celi feruore domabant.
Hinc rogitat, species sociis placuitne uenusta?
Non minus ast illi concepta silentia rumpunt.
Ille rosam callens hirtis decerpere dumis,
Semper ad exemplum pietatis et alta uocare,
Cordibus a comitum mundi remouere piacla,
Et quasi uaticinans tandem sic incipit ore:
»uere confiteor delectatum ore puelle
Me, placuitque mihi species et forma decoris;
At ueram fateor nobis hanc preferet altus
 Arbiter, ante thronum statuens censore tremendum,
Iudicet ut nostrum officium nos atque triumphet,
Et quantas morulas horarum egisse putatis
Hanc intra proprium semet decorando cubile,
Dum lauat, et pingens se unguenti nectare tingit,
Insuper ad speculum studiosis cultibus ornans,
Ut mundo placeat, cunctis optabilis esse
Possit amatorum, nulli deformis haberi
Cernentum, plerumque dies quos crastina captat?
At nos in celis eterna in secla manentem
Qui colimus Patrem, Sponso qui morte carente
Gaudemus sibi diuitias sine fine nitentes
Attribuente apte famulantibus, estimat ullus
Quas non hic animus carnis non strinxit ocellus,
Non aures hausere hominis, neque corde librantur,
 Que fidis Dominus dignisque parauit alumnis:
Certi preterea pacti promissa tenentes,
Celestis faciem Sponsi per secla uidendi,
Cui cherubim penitus trepidant intendere uisus,
Nec nos ornamus, sordes neque pellimus atras,
Atque immunditias lapsis animabus inustas,
Imo protriti pronique iacemus inertes,
Quos uel in exemplo reliquorum tramite in alto
uirtutum semper meritis perstare deceret.«
Dixit, et hospitii se mox penetralibus abdens,
In faciemque ruens uultu percussa rigabat
Terga soli lacrymis, mestis ita uocibus orans:
»O precelse Deus, nostris, rogo, parce piaclis;
Peccatori ignosce mihi, nam pellicis huius
Unius solito cultus de more diei
 Ornamenta mee uicerunt omnia uite.
Quo te conspiciam uultu? Excusabor ab ore?
Ante oculos nec enim abscondar secreta tuentis.
ue peccatori mihi! quique altaribus astans
Indignus sacris decus haud illustre peregi
Ullum ad uelle tuum, clemens qui cuncta creasti
De nichilo, Domine, inter que me condere dignans,
Seruitiumque tibi statuens impendere dignum,
Ne me celesti miserum reieceris aula,
Nec, reuerende, tuam confundas ante tremendam
Me maiestatem, cultu meretricis in huius,
Que pro terrenis studuit se ornare superbe,
Summa pro rebus cura decorare caducis.
Ast qui proposui sacro tibi iure placere,
Inuicto Domino decora implere quieui,
 Quare me in terris tueor, celoque relictum
Cultu inopem, seruare tibi qui uota refugi?
Hec que promisit mortalibus ultro rependit:
Nulla meis igitur mihi iam spes actibus heret.
Ad suspensa tue pietatis in ardua mens est,
Immense Pater alme, mihi tua fidere multa
Dat bonitas, animam facias quam munere saluam.«
   Talia qui tristi donec merore uolutat
Precipitans nigris terras nox contegit alis,
Ductus fessa sopor recreabat membra labore;
En mesti Dominus famuli memor, omnia pandit
Leta futurorum signis presaga bonorum,
Nam uidet in somnis are se assistere presul,
Plenam et spurcitiis circumuolitare columbam,
 Tetro horrore nigram, cuius neque ferre ualeret
Horrens pedorem lutulentis sordibus egrum.
Durabatque uolans circa, dum miserit ordo
Extra auditores necdum baptismate lotos,
His simul egressis septis secesserat ales;
Ut sacra complentur redit, et petit egredientem.
Hanc ille accipiens stanti se mergere cernit
Ante fores templi labro, quo, sorde piata,
Et nix alba uelut, celum conscendit in altum,
Tam celse penetrans huius dum uisibus absit.
Quo stupidus horrore senex, dum clara serenas
Lux rutile terras illustrat honore nitele,
Qua celebranda die renitet surrectio Christi;
Pergit in ecclesiam, missarum sacra coluntur.
Post sacra dicta simul, Nonnus sermone rogatur
 Solari sancto populum: incipit ille superna
Nec terrena sonans, nec rhetoris arte polita
Declamans, celi quin luce nitentia promens;
Non uentosa boans, sancto sed Flamine plenus,
Errantes reuocans, iter ad celestia pandens,
Indicium memorando benignum, speque benigna
Labentes solidans animas feruore superno,
Cuius his monitis pulsantibus intima mentis,
Corda capessentum sic sunt compuncta uirorum,
Terga pauimenti ut lacryme pietate rigarent.
Astabat meretrix nutu prefata Tonantis
Ducta sacris, etsi catechumina, iuxta nec unquam
Huc sueta appropiare graui sub mole sepulta,
Duxerat hanc equidem clemens miseratio Christi,
Ad presepe suum mundis animalibus, in quo
 Celica per fidum prebebat pabula seruum.
Corda timor Christi iam concutit atra puelle;
Terrorem Domini famuli dum percipit ore,
Miro larga modo fluerent ut flumina cordis
Attriti de fonte, metu manantia Regis,
Cuius ab ore senis tam sceptra pauenda resultant;
Sicque Dei uiuo rediens sermone cibata,
Precipit ut maneant gemini uideantque clientes
Hospitium tam precellens ubi pastor haberet.
Stant, sectantur eum serui, cernuntque, feruntque
Id domine, scribit ceratis illa tabellis:
»Hec sancto Nonno, Christi qui dignus alumnus,
Pellex Pelagia, zabuli que turpis alumna:
Auditu didici Dominum, quem tu colis, olim
Inclinasse polos, humilem terrena petisse,
 Haud meritis iustorum, at peccatoribus alme
Qui sanarentur daret ut medicamina uite,
Se sanctus famulis sociauit flagitiosis;
Quem trepidant cherubim seraphimque attendere uultu,
Degere dignatus cum peccatoribus, ut tu,
Sancte Pater, dignis etiam sermonibus effers;
Huius si uere cognosceris esse magistri
Discipulus, ne despicias, sed suscipe seruam
Perpetue munus cupidam reperire salutis.«
Sanctus ad ista senex rescribens talia mittit:
»Quecunque es, Domino nostro manifesta probaris.
Hoc tantum admoneo ne pectora mitia tentes
Squalentis peccata hominis horrore patrati;
 Sin autem ueram cupis impetrare salutem,
Meque uidere potis, sociis speculabere fultum,
Nam nunquam solum capies me sola uidere.«
Que mox uisa legit, properans festina cucurrit,
Premittens famulum. Comites Pater aduocat almos,
Sollicitamque sacris iuuenem, sub testibus ipsis,
Tandem intrare iubet; penetrans prosternitur, imo
Prona solo, planctuque domum replebat amaro.
Insolitum capiti uelamen pulueris addens,
Pontificisque pedes lacrymarum flumine tingens
Atque lauans fletu, tergebat crine soluto,
Actibus his imitans humili pietate Mariam,
Cui quia dilexit multum data multa probantur.
Hec quia non poterat Domini uestigia, digni
Complectens famuli, obsequio ueneratur herili,
 Clamans et dicens: »Senior, miserere piaclis
Ac Domini sectare tui pia dogmata Christi,
Me supereffundens pietatis uiscera sancte,
Participem memet faciens mox nominis alti.
Nempe ego Pelagia pelagus sum pestis inique
Fluctibus obscenis scelerum petulanter inundans;
Sumque anime laqueus, sum perditionis abyssus;
Luxurie faculis lethique uoragine multos
Decepi, decepta prius; nimis horreo gesta;
Exsecror infectam memet tam sordibus atris,
Deprecor unde pio baptismi fonte lauacri [f. lauari],
Ut peccatorum pereant ibi facta meorum,
Atque mee sordes anime purgentur abacte.
Credoque baptismo quod sanctificante renata
De manibus fugiam qui me seduxit iniqui.«
 Pontifices clerique omnes stupuere uidentes
Tot lacrymas tantamque fidem, meretricis et eius
Quod iam cernatur subito mutatio talis;
Mirantes reflui tam larga uolumina fletus,
In quoquam nullus quam se uidisse ferebat.
uixque solo suadet letus hanc surgere presul.
Tum cautus canonem super his mandare retractat,
Non debere meretricem baptismate mergi,
Ni uadibus latis fidei munimina firmet
Actibus inuolui nunquam se denuo prauis.
Auribus inuitis responsa morantia captans
Illa, iterumque ruens corpus iaculatur humumque
Percutit hec luctu misto gemituque profundo.
»Tu pro me Domino rationem reddere summo
 Cogaris, mala nostra tibi reputentur ab ipso,
Si me distuleris baptismate tingere fonte;
Nam uereor ne forte, moras dum segniter affers,
Hostis me diris repetat laqueare catenis,
Maturante fuga quas ipsa euadere curro.
Nosco quidem laqueos uafre fraudesque rapine,
Dum me muscipulam constat per probra fuisse
Incautis; sic inuenias super ethera partem
Cum sanctis, nostram nolis differre salutem,
Ne crudelis aper seuo me dente reuellat,
Ac spatio fretus, foueis deuoluat in atris.
Unde precor, sacris hodie me dilue lymphis
Atque Deo pro me templis pia dona repende.«
His cuncti auditis referunt preconia Christo
Mirati scortum tanta flagrare salute.
 At Nonnus Iacobum Leuitam mittit ad urbis
Pontificem, reserat quo cuncta ex ordine gesta.
Ille Deo grates reddens, congaudet ouilis
Crescere lucra sui Nonnique attollit honorem,
Moxque sacram matrem Romanam pergere mandat
Mater ut esse noue properet baptismate prolis.
Adueniens ita Pelagiam Romana iacentem
Inuenit ante pedes lacrymarum in flumine Nonni.
Surgit uultu humens et crimina iussa fateri,
Hec numero superare maris deplorat arenas,
Pondere continuans ipsis grauiora sedere;
Fidere se tamen hec Domini pietate remitti,
Cunctorumque dari ueniam sibi flagitiorum,
Pontifici nomen purgande rite roganti
Pelagiam proprium, Margaritamque uocari
 Urbano se more notat, redimicula propter
Eximii cultus, animas quis uincta trahebat.
Tunc exorcizans senior de more puellam,
Nomine signato tingit baptismate sacro,
Participem faciens diuine muneris are,
Quam Romana leuans sacro de gurgite sumit.
Hic presul: »Letemur, ait, cum ciuibus aule
Celestis, uinoque hilares oleoque fruamur
Huius propter ouis celebranda tropea salutis.«
   Iam Patre cum cetu sociorum epulante beato,
Cernitur esse palam nuda sub imagine demon,
Utpote depromens spolium sibi nexile raptum,
Et manibus capiti innexis clamore proteruo
Infremit exululans sic: »O uiolentia facti!
O quid perpetior! quantum sene torqueor isto.
 Decrepito ter dena tibi non sufficiebant
Sarracenorum uiolenter millia capta,
Quos mihi subripiens dederas baptismate Christo;
Non tibi Heliopolis mea, non satis egerat olim,
Cuius me celebri uenerantes culmine ciues
Sacrasti Domino; non tot rapte tibi gentes
Sufficiunt, Christi per te que sceptra uerentur:
Tot tibi tam magne non suffecere rapine,
Insuper aufertur spes maxima fenoris ampli.
O uiolenta ruens raptrix, o praua senectus!
Argumenta doli iam non ultra fero seui.
Heu maledicta dies, mihi qua contrarius ortus!
Namque impulsa labans lacrymis ut flumine nostra
Subruit euulso male firma domuncula fundo.«
 Liuidus hec ita prosequitur plangore frementi.
Pontifices reliqui uocem captare nefandi
Et cum Pelagia mater ueneranda stupescit.
uersus et ad raptam Christi uirtute puellam:
»O quid Pelagiam mea quod mihi chara parasti!
Et tu nempe meum Iudam sectata uideris;
Ille coronatus magno et redimitus honore
Culmen apostolicum duodene sortis adeptus
Prodidit altorem, cuius renitebat alumnus;
Haud aliter mea cum fueris, mihi fraude fatescis.«
Tunc mater Romana: »Crucis te, filia, muni
Presidio, pompas renegans, et demonis atri.«
Que signum ut crucis expressit Christumque uocauit,
Ille sub erias fugiens euanuit auras.
    Hinc iterum pellax, notas conuersus ad artes,
Blanditias rigidis lenes terroribus addit;
Hancque adiens somno positam quatit horridus astu,
Excitat, et blandas curat miscere loquelas:
»Domna mali memorans, mea Margarita, quid unquam
Ingessi tibi? Non baccis carisque capillis
Ornaui? Non argento te auroque repleui?
Dic in quo leuiter uel contristata putaris,
Iamque satisfaciam; nunc me ne desere tantum,
Ne me Christicole tantum per probra fatigent.«
Ast ancilla Dei signo defendere Christi
Se studet, exsufflansque uafri phantasmata monstri,
Insequitur: »Tibi, seue, tuisque renuntio pompis;
 Obsistat Dominus iehsu tibi, pessime demon,
Qui pietate tuis me faucibus eruit alta,
Inque suum thalamum celique induxit in aulam.«
Romanam inde ciens: »Mater uenerabilis, inquit,
Exora pro me Dominum; nam ceu leo frendens
Expedit insidias Satanas, mulcensque minansque.«
Tunc ea: »Ne timeas uictum iam, filia, monstrum;
Amodo namque tuam fugiet quoque territus umbram.«
Tertia lux repetebat humum post dona lauacri,
Quo cum peste truci certabat clamque palamque,
Corde cauens ueteri mulier iam facta uirilis,
uincere que properans auidi laqueamina mundi,
Perfectoque sequi ductorem tramite Christum,
Prepositum domni seruum uocat, et iubet omnis
 uectetur penitus sibi quo descripta supellex:
Argentum, uestes, aurum, redimicula, gemme.
Accelerat seruus, metuens mandata morari,
Ornamentorum domine simul omnia perfert;
Que mox per matrem hec Patris tractatibus offert,
Ipsas esse fatens mercedes criminis atri,
Quo uersutus eam per eas deceperat hostis;
Arbitrio poscens sancto expensetur ut eius,
Sufficere affirmans superi sibi munera Sponsi.
Protinus et famulos omnes famulasque remittit,
Atque manumittens dono solatur alumnos,
Exhortans studeant sceleris sibi soluere uincla,
Et ueram libertatem pietate tueri.
Institor at Nonnus prudens latorque fidelis
Oeconomum uocat ecclesie, coramque puella
 Omnia contradit pretiosi insignia cultus,
Adiurans per eum cuius sub honore uacabant,
Defraudetur opum ne pars uel quelibet harum,
Intromittatur domui nil presulis inde,
Nil uel in ecclesie, uel tractatoris earum;
Omnia sed uiduis, pupillis pauperibusque
Dispensentur, uti serue congesta beate
Largirentur, opes scelerum solamen egentum
Ut fierent. Fit continuo, nil restat inactum.
Nempe ancilla Dei noua postquam fonte lauacri
Canduit, ex propriis proprios nil rebus in usus
Contigit, egregie sumens pia pabula matris,
Ac uitiis quesita nigris uel tangere uitans.
Lucescente die mos est qua ponere uestes
 Neophytis albas, necdum rutilante diei
Surgit luce, stolas ponit baptismatis albas,
Induitur byrro, tunicaque, et, nemine teste,
Aspera ciniphii uelamina corripit hirci,
Assumptisque alis petiit precelsa columbe;
His et uisa locis posthac non amplius usquam.
Hoc quia nescierat mater Romana ueretur
Ad mala contempti ne forte redisset amoris,
Plangens ceu laqueis iterum siet indita missis.
Quam Pater egregius sub Flamine conscius almo
Pelagie uoti, solatur: »Filia, noli
Flere piam dicens gnatam cum celite cetu,
Quin letare hilaris quod et hec sicut illa Maria
Peccatrix partem melioris repperit otî,
Que non auferri poterit iam funditus illi.«
 Urbs Domino grates referens hec tota resciscit,
Atque sacerdotum qui aderant sua quisque petiuit.
   Tertius interea rapidis successibus annus
Exierat, uotumque uouet leuita superne
Iam dictus, Solimam ut pergens loca uisitet alma.
Intimat hoc Patri sancto, dimittier orans.
uadere permittit presul, sequiturque profando:
»Cum prestante Deo, frater, perueneris illuc,
Et digne ueneratus eris sacrata locorum,
Sollicite cura monachum perquirere sanctum
Nomine Pelagium, solus ex tempore belli
Qui clausus latet in cella; quem uisere cura,
Nam uere Domino seruit, monachusque probatur
Perfectus,« sanctam sexus sub honore puellam
Commendans, sexum que uicerat, omnia mundi
 uana triumphando proculcans corde uirili.
Nec tamen hanc pandit manifestius, ordine seruans
Id fieri placito et diuino numine iusso.
Denique commonefactus adit loca sancta diacon,
Ligna beata crucis pretiosa stratus adorat,
Tum loca de membris Regis sacrata sepulti,
Morte triumphata rediit qua gloria Christi,
uictrix perpetue solidato robore uite;
Altera dumque dies noctis depelleret umbram,
Querere Pelagium properat leuita notatum.
Tunc in Oliuiferi scandens fastigia montis,
Quo Genitus pia uota Patris mittebat ad aures;
Unde et precipuum ducens super astra triumphum,
Ius repetens proprium, celorum ascendit in alta.
Hic habitare uirum studio quem quereret audit;
 Preparuamque uidens cellam, simul undique clausam,
Perscrutans oculis aditus qua parte pateret,
Nil uidet hic omni modicam nisi parte fenestram.
Que pulsata patet, leuita agnoscitur ipse,
Se cognoscentem non callens noscere matrem
Dum faciem uidet aridulam rugisque solutam,
Orbibus inque cauis oculos marcore grauatos,
Ossaque clitellis passim numeranda solutis,
Cuique arefacta cutis uix texerat ossa superne:
Et benedici ab ea poscens, benedicitur, atque
Leuitam se audit pape seruire beato,
Atque uicem petitur pro se redhibere precanti.
Miratur super his uatis secreta fatentis;
Preterea nec plura capit, nec plura rependit;
 Et laudes tantum aure trahens sollemniter illa
Quas Domino reddit dum linea tertia surgit;
Sicque poli Dominum benedicens pergit ouanter,
Eximioque means accensus amore locorum,
Celsisque almorum precibus benedicier optans,
Pelagii sibi qua pertransit opinio pollet,
Cuius item aggrediens cellam, nichil audit ab intus;
Permanet exspectans spatium transire diurnum,
Et nox dum nigras terris iam spargeret alas,
Regreditur, mittitque diem migrare, reditque;
Tertia dum cecas lux pellit ab orbe latebras
Scandit, et obstructam cernens, aperire fenestram
Presumit; tum strata uidens pia membra quiete,
Descendit propere, Solimorum nuntiat urbi
Pelagium abbatem celi secreta petisse.
 Alterutraque sibi monachorum lege caterue
Id pandunt, totaque simul regione feruntur,
Iordanis, Hericontei, Solimique sodales.
Iamque aderant Patres sancto feruore gregati.
Tum funus cella eximitur scamnoque locatur.
Accedit Solimus solito felicia ritu
 Exsequiisque piis componere membra sacerdos.
Ecce repente probant muliebria mente uirili
Quem credunt monachum, monacham secreta tulisse.
Glorificant igitur magna cum uoce benignum
Mirificumque Deum multos qui regmine sanctos
Dirigit occultos, sibi nota monilia seruans.
Fama uolat, celum petiit quia mascula mater,
Cuius ad exsequias curant concurrere plures,
Sacraque uirginei uolitant examina letus;
Dumque pium digno tractant sub honore cadauer,
Et celebri mandant cum relligione sepulcro,
Luminibus radians multis pia turba coruscat
Laudibus inque Dei plebis uox cuncta resultat.
Postmodo missus ad id Christi a pietate minister
Regreditur Iacobus, Patrique ea nuntia portat.
 Hinc properat matri narrare hec Antiochensi
Omnibus ac iustis ibi gaudia magna ministrat,
Fletibus illacrymant populi per gaudia fusis,
Laudantes Dominum diuo qui munere prestat,
Ut dignetur ab his tales sibi sumere fructus,
Splendida quos celi gaudenter in horrea condat.





DE CHRISTI TRIUMPHIS APUD ITALIAM LIBRI QUATUORDECIM.



INCIPIT PROeMIUM SEQUENTIS OPERIS.


 Orbis Roma caput, celsa potentibus
Sceptris, consulibus, Cesaribus cluens
Augustis, patribus clara Quiritibus,
Armis, pacificis et ditionibus;
At nunc Altithroni lumine clarior
Regis principibus nobilis etheris,
Christi precipuis celsa sodalibus,
Fulges martyribus, presulibus, choris
Splendes uirgineis, astra super poli
Qui te prodigiis, dogmate, preliis
Palmis constituunt ethere perpetem;
uincentes ueteres culmine principes,
Bellis qui ualidi regna parantibus,
Orbis iura licet subdiderint tibi,
Nigrarunt uitiis te tamen horridis,
 Armis polluerant atque domesticis,
Sanctorum maculant sepe cruoribus,
Replentes scelerum sordibus omnium,
Reges et satrapas subdiderint licet,
 Submisere fero colla tamen iugo,
Pestes inualidi pellere pectoris
Acti criminibus terga prementibus.
Fallor ni propriis uatibus hec sonent
Tabes Pegaseo fonte rigantibus.
At Christi proceres uiribus arduis
Edocti tumidos subdere principes,
Magnatum dominos pellere demones,
Mortis sceptra terunt his dominantia,
Frangentes trucium spicula uirium;
Quos reges miseris uultibus inclyti
Orabant, trepidos hi pedibus premunt,
Sternentes ueteris numina seculi.
Non nostro aggredior carmine prodere
Res quarum Maro sit themate territus,
 Horrens nigra toge stamina texere,
Sed que sic caneret uinceret Orphea,
Formosumque Linum, patrem et Apollinem,
Cantu Pana suo uinceret Arcadem.



INCIPIUNT CAPITULA LIBRI PRIMI.


    I.---De certamine sancti Petri apostoli cum Simone Mago.
    II.---De sancto Torpete.
    III.---De passione apostolorum Petri et Pauli.
    Iu.---De sanctis Processo et Martiniano atque Lucina.
    u.---De sanctis Nazario et Celso.
    uI.---De uindicta Neroniane persecutionis.
    uII.---De imperio uespasiani et Titi.
    uIII.---De sanctis Lino et Cleto.
    IX.---De ceteris discipulis apostolorum et sancto Apollinare.





INCIPIT LIBER PRIMUS.



CAPUT PRIMUM. De certamine sancti Petri apostoli cum Simone Mago.


 Alma tropea piosque crucis per bella triumphos,
Pro regnis certata poli feliciter auctos,
Sanctorum nisi meritis euoluere uersu,
Romanas tandem ductore uenimus in arces
Egregio Christi populorum preduce Petro;
Qui uerbi iaculis palmas post Antiochenas
Pestiferum insectans diuini luminis hostem
Se tulit huc, longe fugitantem in culmine mundi
Sterneret ut Simonem, cunctoque patesceret orbi
De mundi capite ethereos rutilare triumphos,
Substratum Ecclesie quîs se gemit improbus anguis,
Terrarumque serens per plurima regna profuse,
Spargit ab inde Petrus ditissima semina uerbi.
Quid repetam belli ueteres ab origine fraudes,
Ut Christi primum insidiis aggressus ouile
 Proturbare Simon, socium se finxit, et hostem
Inuitus docuit, supero qui iure sodales,
Dum uidet arte sua multo potiora ualere,
Prodigiisque Philippeis stupefactus et ore,
Corpore saluifici sumpsit fomenta lauacri,
Attracio sperans molimine discere monstra,
Plurima quam norat Stygio insimulatus ab estro.
A cuius tam mente fides auersa nitebat,
Irradians orbis pretioso lumine regna
Rhiphee quam sol tenebras regionis abhorrens
uoluit iter peragrans stabilito tramite mundum.
Res patuit: nam nulla uidens feruere beate
Artibus Ecclesie fraudis uestigia note,
Protinus attoniti ceco sub pectore motus,
 Gentilisque animo furit egraque letis
Inuidia, atque odium meret pollenter haberi
Ipse quod infauste toto nequit artis apisci;
Dilectosque dolos nigro sub corde uolutans,
Tetra uenena coquit, meditans urgere latenter,
Quam fraudis superare gradu non preualet arcem,
Fundamenta prius fabrice subducere nitens,
Ut ualeat totam structure euertere molem:
Armaque corripiens patri iam cognita pridem
Terrigenas quo subruerat conamine primos,
Auri aduectat opes, donum Spiraminis alti
Mercari se posse ratus. Sed Petrus ab ipso
Instructus Domino laqueos transuadere tetros,
 Inspiciens hoc sacra peti, ut molimine monstri
Aut emat, aut adimat, robusti cuspide uerbi
Perfodit, atque lupum miti proturbat ouili.
 Tum ueluti fera pastorum clamoribus acta,
Que medio raptam subito de cespite predam
Dum sequitur clamorque uirum, celeresque molossi,
Haud perferre ualens, solatia non sua mittit,
Atque uacans uoto maiores colligit iras,
Carpendique famem potius quam uoluit edendi;
Destinat insidias caulis, clam furta frequentat,
Et uia si qua patet, penetrat, laceratque bidentes,
Iam non esse modo cupida, imo nocere parata:
Haud minus iste lupus, crudelis bellua mentis,
Preualida Cephe pastoris uoce repulsus,
Que retur proprio presumptam iure rapinam,
Directo non ferre ualens pia pondera cursu,
Ponit, et accensas uacuus raptatur in iras,
Sumptaque multiplicans studiosius arma nocendi,
 Queque ualet Christi furtiuus ouilia tentat,
Corda parans gregis insidiis incessere blandi,
Nil commune ferens, contraria cuncta propagans,
Cesareeque ut oues Petro pastore gregatas
Comperit, hostili cursus huc fraude tetendit,
Et quoscunque ualet, ferali dente cruentat.
Quem contra rabidi crudum moliminis hostem
Bellator ualidus diuino munere Cephas
Progrediens, armisque uigens capit ore duellum;
Pellitur umbra, pio clarescit lumine fulgor.
Discipuli fraudis, quorum mens cernere uerum
Promptior, obscuri penetrant dum furta magistri,
Exhorrent facinus; dextras iuuat addere uero,
Iunguntur sanctis lumen captare parati.
Desertus sociis dira latro carpitur ira,
 Clamque fugam aggrediens, urbem petit Antiochenam.
Audierat siquidem fidei creuisse uigorem
Hic adeo ut Christi caperent de nomine nomen.
Quod ferus, inuidie facibus feruenter adustus,
Insidiis cecisque dolis explodere nitens,
Aetheris aduersus Dominum certare laborat,
Frustratusque miser seuo corroditur igne;
Pulsus et a Petri sociis, cautisque ministris,
Presidio petit ire fuge, cernensque negata
Cuncta Asie sibi regna, legit trans equora ferri:
Falsaque comperiens quecunque capessere Romam,
 Utpote cunctorum uiolatam errore deorum
Ac tetro obsessam dominatu demoniorum,
Fisus eis, et ab his actus, huc perfuga uenit;
 Innitensque ope demonica sub uincula multos
Coniicit erroris ciues, crescitque per artes
Usque adeo magicas, deus ut decretus ab ipsis
Polleret, simulacri etiam donatus honore,
Quod geminos inter pontes Tiberina fluenta
Alluerant titulo insignem; sed fraude petita
Haud longum deitas mansit, ueroque tenelle
Rumpuntur tenebre, ualidus dum protinus illo
Militie Christi ueluti dux atque magister
Dirigitur princeps primorum Petrus, iniquum
Humani generis contra generaliter hostem
Qui primus uexilla crucis huic ingerit urbi,
Postquam Cappadoces, Galatas, Pontum atque Bithynos
Armis induerat fidei, proba munia tradens,
 Diuinos certare sciens robustus agones,
uirtutum scelerum contra ductare cohortes,
Et falsi tenebras expellere lumine ueri.
Hic primus uerbi patefecit clauibus aulam
Celestis regni dominantis ciuibus urbis;
Pelluntur radiis Christi rutilantibus umbre;
Iam mentes hominum placido illustrabat ameno
Sermo Euangelii, satias iam nulla tenebat
uerbi auditores, miracula plura uidentes,
Nec ducunt audire satis quin supplice uoto
Discipulum poscunt sacris mandare lituris.
Audiit ille preces, chartisque receptat habendum
Petri Euangelium, senior quoque, Flamine plenus
Sidereo, postquam factum, furtumque fidele
Accipit, attollit, delectatusque rapina
 Marci picta manu que dogmata pagina signat,
Firmat, et Ecclesie tradit per secla legenda.
   Senserat actutum respublica, limite in ipso
Introitus Cephe, suffragia clara salutis;
Quartus ab Augusto fasces nam Claudius orbis
Nactus, consulibus multam patribusque parabat;
Exstingui siquidem per eos de sanguine cunctos
Decretum exierat proceres qui Cesaris orti.
Caius ut exstinctus, scelerum crudelis amicus,
Pelli regna iugo, perfringi sceptra reuulso,
Restitui leges, ad pristina iura reuerti.
Claudius at regnum postquam solidat, fera tendit
Iudicibus seue crudis molimina pene.
Sed Petri in auxilium, diuino numine tactus,
 Ne nigra tempestas surgentia gramina ledat,
Dum conduntur adhuc scisse noua semina terre,
Incipit interius aduertere pectoris antris
Quas, si cepta foret, strages daret ultio dura;
Quam claros magnosque uiros actura sub umbras,
Quam desolatam patribus constringeret urbem:
Cogitat hec, animique truces ad grata residunt
Irarum tam toruarum medicamina cure.
Aequora uentorum ueluti post bella quiescunt,
Immoriturque herens uelis tandem aura superstes,
Indulgere sedet diris conatibus ultro,
Non horum memori quidquam retinere furore;
Quin ueniam dictis, factis quoque sancit in euum,
Tradere nefastis apicum ne luce recurrant;
Sic famosa nitens sub Cepha amnestia Romam
 Sedat, Atheneis censoribus edita quondam;
Quam, suadente quidem dudum Cicerone, senatus
Tentarat populis inducere Cesare ceso;
Sed uetat infaustis utens Antonius armis,
Cesar et Augustus furtiui funeris ultor.
Claudius hanc adhibens Bariona principe Rome,
Etsi causa petat trucior quo ferueat ultor,
Sponte tamen facinus nullo poscente remittit.
   Contigit hic aliud permirum temporis huius
Regna regens precelsa Dei quod gratia gessit.
Dalmatie Furius legatus honore Camillus,
Molitus ciuile nefas, ad sacra uocarat
Militie mutanda manus fortesque ferasque;
Signataque die qua rex statuatur ab omni
Militia, nulla possunt ratione moueri
 Signa, uelut firma terre radice ligentur;
Non aptari aquile, Christi uirtute subacte.
Miles ut hec non uisa prius miracula cernit,
Penitet incepti ac rigido ferit ense tyrannum,
Militieque fidem censet seruare priori.
Et quid deterius, quid perniciosius urbi,
Historicus sequitur quam bella domestica Rome,
Rite neget pressum teneros diuinitus istud
Agnos ut tegeret, fundamina firma locaret
Christus, fixa tuens, si talia gesta prioris
De compescendis unquam ciuilibus armis,
Quilibet exempli poterit ratione docere,
Quattuor hic annis tunc prelia cuncta remota,
Internis Domini iussu externisque repressis;
Tum demum princeps, torpedinis otia questus,
 Querit ubique manus, bellum dolet esse negatum:
Signa sine hoste mouet; niueas transmittit ut Alpes,
Gallica rura quieta uidens, pertransit ad equor,
Trans mare comperiens quosdam mussare tumultus:
Permeat, atque lenes reprimit sine sanguine motus;
Nilque egisse putans, rimatur in equore si quas
Obuiet intactas Romano principe terras:
Quasque subire ualet, celeri ditione cercet,
At propero remeans cursu, sextoque regressus
Mense pedem postquam belli quesitor apertis
Extulerat portis, reduces sine clade Quirites
Admittit caulis, quas Iordaneius heros
Ablutis ouibus uite pia pabula prebet.
Gaudent pace pii, gaudent solamine uerbi,
Egregiusque rudes pater erudit ore clientes,
 Et pius ut custos crudo defendit ab hoste;
Monstrat et expugnat, propellit ab urbe latronem,
Atque fidem Christi, dum Claudius imperat orbi,
Ore serens sacro, signis comitantibus auget.
   At postquam turpi cesserunt iura Neroni,
Audito probrosa Simon curare tyrannum,
Huic se, dignus eo tutore, ultroneus offert,
Moribus egregiis doctrinam iungere querens:
Nexus amicitia sociatur liuidus atro,
Pessimus infando, scelerum sceleratus amico.
Crescit enorme malum, diras instigat in artes
Peruersus prauum, probri nil restat inactum,
Omnia flagitiis prudens rex tentat apertis.
Sic tanto crescente malo, solatia Ceph
 Prouidet Omnipotens comitem fortemque probumque,
Eius in auxilium tribuens accedere Paulum,
Qui licet intentus totum decorare beata
Doctrina mundum, fines extendere ad usque
Terrarum, postquam a Solimis usque intima ruris
Illyrici uicos, urbes, castella peragrans,
Omnia sanctifici replerat dogmate uerbi,
uisere commodius dominam deducitur orbis:
Nempe cui mundi populo ignorare liceret
Rerum suscipiens rectrix quod Roma probasset?
Concaptiuus Aristarchus comitatur euntem
Ac medicus carnis, mentis magis Antiochensis.
His uehitur socius per summa pericula Paulus,
Custodum ac custos, ductorum ductor habetur.
Ingreditur tandem precelsi culminis urbem,
 uinclorum purgat maculas, et ab ore leonis
Eripitur, Christique iterum pia dona propagat.
   At Nero, doctrina saturatus Samaritani,
Maiorum sensim scelerum incrementa subibat:
Qui post infanda in miseram molimina matrem,
Incestumque sui reticendum ac stupra sororis,
Post Urbem incensam, spectacula leta tyranni,
Relliquiarum ignis diram fedamque rapinam,
Postque senatorum iugulum, spolia ampla senatus,
Fenora post direpta fori, post funus equestris
Ordinis, affinis multam sociique cruoris
Fratris, germane, uxoris misereque parentis,
Hanc scelerum molem cumulans augere sategit,
Ac maiora petens, celestem theomachiam
Aggreditur primus Rome exercere cruentis
 Primus suppliciis inibi patriasque per omnes
Excrucians sanctos Christi pietate nitentes,
Cognomenque pium Domini de nomine sumptum
Exstirpare parans penitus, cognominis huius
Precipuos Mamertini sub carcere patres
Trudit, et in totum crudus grassatur ouile.
Lumina sed celi licet abdita corpore sidant,
Non ualet ethereus compesci carcere fulgor;
Quin pharus undiuagis littus dat ut igne Liburnis
Splendificos mittunt radios, ductumque ministrant
Scandere per rabidas portum tendentibus undas.
Undique qua cernunt placidum rutilare coruscum,
Approperant, tenebrosa uiri penetralia linquunt;
 Naufragium mentis fugiunt, portumque prehendunt.
Irradiant sancti plebes; feruore calentes
Flaminis almifici ualeant ut linquere monstrant
uasta tenebrarum, uerumque agnoscere lumen,
Atque anime sordes diuinis ponere in undis.
Exsultant populi celesti fonte rigari,
Purgarique petunt anime contagia lese:
Mundandis latices seuo custode negantur.
Solliciti proceres animarum crescere lucra,
Regem adeunt, celoque preces appellere curant.
At Dominus lymphe legisque utriusque tributor
Christus, ut ostendat se prisci iuris alumnum,
Qui precepta dedit Moysi, precepta dedisse
Ecclesie Patribus, qui nuper in arida ruris
Libandi turbe solamine fontis egenti,
 De petra produxit aquas questusque remouit,
Arenti hic populo celique fluenta petenti,
Hec quoque posse Deum non diffidentibus almis,
Largos Tarpeia latices e rupe profundit,
Irriguis dura scatebris incaute repertis.
Mirifici gnatis Patres pia dona ministrant,
Dumque lauant undis diuino munere latis
Corpora, sanctifico mentes purgamine mundant,
Flaminis ac diui fecundo pignore ditant.
Abluitur tunc Processus cum Martiniano,
Qui preceptores animelli  principis undis
Castra petunt contemplantes miracula, magnos
Hic que per proceres Dominus prestabat iehsu,
Infirmos curans, et demonis arma triumphans.
At ferus obstructis qui fontibus ampla putabat
 Clausa fluenta Dei, fluuios procedere largos
Comperiens, et oues lympha gaudere salubri,
Inuidia cuncte feruens bonitatis et omnis
Iustitie, uitiis que seuerat improba diris
Nasci sancta uidens, proba surgere, fausta uigere,
Atque calens atro faculis Acheronte perustis,
Insontes mactare greges et ubique cateruas
Sternere bacchatur, cedit sine crimine iustos.
Tunc septem quater et denos expertus ab hoste
Ablutos scelerum, uirtutum preduce Petro,
Hos pariter iubet excindi; confessio uera
Quos iunxit fidei, iunxerunt dona lauacri,
Martyrii sociauit honos et gloria palme.



CAPUT II. De sancto Torpete.


 Clarus in officio renitebat honore tyranni
Torpes, quem docuit diuina Antonius heros,
Fonte sacrans diuo, qui dogmate presbyter oris
Doctus apostolici, Christum memorabat aperte.
 At Nero, percipiens Torpetem sacra subisse,
Addicit lanio cogendum ad fana profano;
Cumque fide fixus cogi ad scelerata nequiret,
Precipit hunc, alapa crepitante satellitis ictum,
Morte furens uinciri alte uasteque columne,
uerberisque agitat crebris; dum corpore guttis
Elicitur sanguis, terram pluuia horrida tingit;
Expauit crudele nefas, subitoque columna
Censorem seuos pariter delapsa sodales
 Quadraginta premit; patris post filius ulter
uictori insigni tormenta rotantia ponit,
Moliturque necem, beluisque ferocibus offert:
Mitescit sine more furor, seruatur honore
Diuino, trepidantque fere contingere dente
 Quem lacerarat homo crudelior ore ferino.
Huius uirtutem inspiciens Euellius unus
Consiliis dura fautorum lege Neronis,
Corde fidem Christi capit, ac baptismate lotus,
Lucis honore coronatur non tempore longo,
Post Rome celum pretio ceruicis adeptus.
At sanctum Domini Torpetem Siluius urbem
Extra Pisanam duci, patris impius heres,
 Delegat, diroque iubet mucrone feriri:
Exsultat martyr iugulo sumpsisse coronam.
Sanctum lictor atrox corpus scelerisque ministri
Nauicule iniiciunt, carie atque teredine trite,
Cum cane parricidali cumque alite dantes
Mergendum rapidi uitreas sub fluminis undas.
Matrone fidei uenerande mittitur aule
 Incola mox supere, Celenine precipit atque
Martyris inquirat pia membra, leuetque locetque.
Quod celeri accelerare studet Celerina sequela,
Sarcofago dedens corpus uenerabile mundo,
Basilicamque super cultu componit ameno.
Felix Nucerie simul ac Constantia passi
Tunc, nec non uariis quam multi partibus orbis.



CAPUT III. De passione apostolorum Petri et Pauli.


 Pluribus admissis celorum ad gaudia sanctis,
Agminibusque sequi iam regia signa paratis,
Castris dispositis, et uincere bella suetis;
Prelia post ualido passim certata labore;
Post pia uictricis digneque insignia palme;
Post populos, urbes, gentes et regna subacta,
Post iuga nobilium ceruicibus addita Regis
Aetherei, Rex ipse duces ad sceptra uocabat,
Debitaque audacem pressabat pena tyrannum.
Mandantur Patres ergastula linquere tandem,
Iussuque immerito funesta ad menia duci,
Titanis nouies dum iam repleuerat orbem
Limina Paulino postquam seruante manebant.
Custodes igitur, uisis qui pectora miris
 Sancte subdiderant fidei, cunctique sodales
Magnifico uitet suggestant funera Petro,
Seque suis seruet cautus, liberque recedat.
Adiungunt precibus lacrymas, labique queruntur
Morte patris gnatos, illi pastore perempto
Dispergique greges, et ouile facessere fundo.
Fletibus his uictus clemens inflectitur altor,
Cedit, et effugium tentat pietate coactus;
Iamque pedem noctu foribus digressus apertis
Extulerat, Christumque tuens occurrere contra
Intremit, atque animum reuocans ita fatur adorans:
»Quo, Domine, intendis?---Crucifigi, inquit, peto Romam.
---Rursus, ait, patiere crucis tormenta, Redemptor.
 ---Rursus,« at ille, poli repetens super ethera sedem.
Sic oculis senior mundi in caligine fixis
Pellegit ereas animis sectantibus auras,
Atque alacer uersus: »Sequar, inquit, te, bone pastor.«
Regreditur, narrat gaudens ex ordine cuncta:
Solatur socios; cunctis plangentibus, unus
Exsultat, comites recreans solamine uerbi,
Inque fide Christi ualido munimine firmat.
Dumque piis pius et pastor pia pabula prebet,
E medio rapitur comitum lugente caterua,
Et nimio gemitu cordis testante dolorem,
uiginti cum quinque regi qui regmine tanti
Gauisi fuerant Patris feliciter annis,
 Cogitur, arguitur; manet insuperabilis ille,
Et crucis extollit prestans immotus honorem
Omnibus impulsus flabris ut perstat Olympus,
Supplicium crucis inuictus tolerare iubetur
Princeps, tantopere cuius commendat honorem
 Ducitur ad regnum, postquam Phlegetontis in ima
Deuictum penitus terris furtisque minantem
Aera, tentando celum, corda illicientem,
Tritis allisum membris deiecerat hostem,
Que precibus sternens genibusque in marmore fixis,
Aethere deiecit, lapidi signatur adacte
Nunc etiam patule Petro incubante cauerne.
Que pluuia opplete pestes medicamine pellunt,
Iucundoque egris dant munera roboris haustu.
   Christum morte secuturus dum ducitur heros,
Exsiliens animo indignum testatur eodem
Se sublimari Dominus quo passus honore,
Qui celo adueniens cuncta ad celestia traxit,
Seque solo genitum terrenum finxit alumnum;
 Crux sua quapropter caput ad terrestria uergat,
Et se terrestrem doceat, celumque petendum
Haud aliter ni subiecta ceruice, reuelet.
Nec mora gyratur crucis a lictore triumphus,
Figunturque pedes supra, celeste petentes
Lucis iter, palmeque imum, terreque propinqua
Complexe terrena legunt super astra ferenda.
Alloquitur de supplicio circum agmina fusa,
Flentibus et cunctis hilaris solatur anhelos,
Tranquillusque uocat diuina ad gaudia tristes,
Eximiasque refert Christo pro munere plebis
Grates, cui commendat oues sibi uota ferentes;
Exorans ipsis super ethera pascua donet,
Tunc inter monitus interque affamina uite,
Inter uota precesque, interque piissima uerba,
 Intentam celis animam ad celestia mittit.
Discipuli ciuesque pii, sanctique ministri,
Precipue Marcellus, ei qui fidus alumnus,
De cruce deposito pietatis munia suffit,
Ordinat exsequias, et honorat aromate multo.
Regna Triumphantis mundi simul omnia Patris
Membra triumphalem iuxta sanctissima callem
In uaticano celebri tumulantur honore.
   At Beniamites doctor, dux atque magister,
Postquam sermonem fidei resperserat oris
Largus in Occiduis, doctrina Oriente repleto,
Puniri infando cesa ceruice iubetur
A lanio; prebensque caput pro numine regis,
Militieque uiris secum tribus ultima passis,
Orbis in arce pio pro lumine ceditur orbis.
 Fertur ei iugulo lac emanasse reciso,
Nimirum fidei qui lacte nutriuerat agnos.
Emeriti summo proceres de culmine mundi
Sideree pariter tolluntur in ardua sedis,
Et Regem spolia ante suum pretiosa reportant,
 A quo perpetui fastus insignia captant.
Traditur Eoa quosdam regione petisse
Ausoniam comites, carissima membra referre,
Et curam propriis adhibere tribulibus aptam.
Munera captantes fere per duo millia raptant,
Quorum ausus Catacumbarum sub calle relidens,
Arguit immensi precelsa potentia Christi,
Summam precipuis urbem decorare patronis
Instituens, ferrent cuncto hinc solamen ut orbi,
Orbis et in capite toto peterentur ab orbe.
 Terrentur tonitrus subito ui, fulguris igne:
Sparguntur, tanti linquunt conamina cepti.
Romulei ciues, qui digni forte probati,
Sectari tantum qui promeruere decorem,
Attollunt, complectuntur, sibi rapta receptant
Pignora, pre cunctis opibus ditissima mundi.
Hinc loca quis seruarentur pro uelle capessunt,
In quibus et toto ueneranter ab orbe petuntur;
Qui iuncti Domino celi super astra sedentes
Inclyta subiectum disponunt iura per orbem.



CAPUT Iu. De sanctis Processo et Martiniano atque Luciana.


 Submotis Patribus, toto uibrat arma tyrannus
In grege gnatorum, fundoque auferre laborat
Hoc genus, a celsa celi quod origine ductum,
Seque suosque uidet fasces peruadere. Longum
 Truserat in uinclis Processum et Martinianum
Paulinus, uana de nobilitate superbus;
Auditisque Dei nomen cum robore fari,
Constantis fidei, saxis contundier ora
Iusserat; ast illi laudes super ethera tollunt.
Affertur tripodem supra Iouis aureus; illi
Exscretis spargunt tripodemque Iouemque saliuis.
Suspensi neruisque attracti fustibus auctis
Ceduntur, lateri flamme accenduntur edaces.
Preclara hic aderat mulier Lucina, piosque
Athletas bello ualidos durare monebat.
Quos posthac iterum appensos diuellit, acutis
uiscera perfodiens armatus scorpio telis.
Carcere contrusis iterum Lucina ministrat.
 Post triduum Paulinus hebes et demone raptus,
Tortus, et exstinctus Letheis mergitur undis.
Hosti uirtutum prefectus id indicat Urbis;
Ille iubet cleri sanctos pugione feriri;
Suscipit hos uia percussos Aurelia ferro.
Cunctipotens animas celi splendore uenustat,
Corpora rure suo curans, et aromata miscens,
 Atque pio uenerans cultu, Lucina recepit.
Gloria que maneat testantur mira sepultis:
Peste leuati egri, periuri demone rapti,
Hoste fero uincti, sanctorum luce soluti;
 Presentes rebus sese querentibus ipsis
Pandunt, carne sitis non nunquam uisibus adsunt.
Dicta probat matrona pias inuisere tumbas
Sueta; peregrino monachos assistere cultu
Que cernens, dum ferre parat, capit ipsa leuamen;
Promisso certa auxilio, fit dignior actu,
Scire datum cui uenturam quam credere uitam,
Hausit apostolicas sitibundo hec femina corde
Doctrinas, instructa pioque sacrata lauacro,
Iustorum fieri consors ardebat in usus
Ipsorum indiguos, prebens fomenta labori,
uinclis carceribusque datis tormenta leuabat;
More sepulturas celebri deuota gerebat:
Unde coronari meritis sociata piorum
 Promeruit, sanctos pretiosa morte secuta,
Introitum regni cui dat confessio Christi
Atque opus egregium fidei quod iunxit herili.
Crypta, beatorum membris constructa locandis,
Deuoto per eam studio, funus capit eius
Ornans pignoribusque iugans sacra pignora sacris.



CAPUT u. De sanctis Nazario et Celso.


 Traditur hec rabies sanctos quoque Mediolanos,
Nazarium, Christo, claris genitoribus ortum,
Ac puerum Celsum, digne quem nutriit ipse,
De feritate necis celorum ad regna tulisse.
Nazarii matrem Petrus almo gurgite tinxit
 Perpetuam, sancto Clemens hunc fonte piauit
Quem torquens Anolinus atrox, et carceris atri
Cum sancto afficiens longo squalore cliente,
Crudeli tandem emeritum mucrone trucidat.
Membra dicata pii furto rapuere fideli,
Romuleamque extra portam de nomine dictam
In propriis tumulant, ipsis hortantibus, hortis:
Illustratur enim uisis Acetarius altis
Dignus ad id uisus, cui Fortunata iugalis;
Huic mox insinuant cesi sua corpora testes,
Precipiuntque leuet crudo occultanda furori;
 Sic latuisse placet donec uoluentibus annis,
Arcadio regnante, pius pia munera presul
Ambrosius, Domino hec sibimet prodente, leuauit.
Tunc quoque Nazarii post longa uolumina solis,
Ut tandem patet egesta tellure sepulcrum,
 Sic tener atque recens recubat cum corpore sanguis,
Hac iugulum reserante die diffusus ut ense;
uermibus illesum caput intactumque repertum:
Pexa leuatis barba lotisque capillis,
Tempore compositum ueluti reniteret eodem,
Nectarius fragrabat honos ut uinceret omnem
Messis aromatice cumulatam germine massam:
Pandent hunc Christi spiramina digna tulisse.
Inueniunt etiam comitem puerilia membra
Lecticaque ferunt, ponunt reuerenter in ede
Iuris apostolici festo sub honore dicata.



CAPUT uI. De uindicta Neroniane persecutionis.


 Iniuste innocuo sanctorum sanguine fuso,
Iudicio diuina reos ferit ultio digno;
Nec dilata sedet tardans in tempora longa,
Ne lupus ille ferus teneros exulceret agnos,
Et uastator atrox necdum molimine firmo
Radicum solidata satis plantaria uellat.
Sanctis luce coronatis damnantur iniqui.
Undique oborta lues, Urbem uindicta fatigat,
Arma superna ferens: liquidus corrumpitur er,
Exoritur pestis nullis equanda chelydris,
Corpora conficiens lento liquefacta ueneno;
Pestifera aura ruit, campique et celsa Cyclopum
Tecta superiecto nebularum uruntur amictu.
Labuntur scelerate anime, mors millia uincit
Fungentum ter dena; sibi Libitina dicauit
 Oppida: Romanas nonnulla colentia leges
Cladibus ac nimio cedis horrore teruntur;
Magnas Armenie patrias respublica perdit;
Parthica Romane legiones sub iuga misse,
Urbes quasdam Asie sternit concussio terre;
Nec nimium claudo insequitur pede pena tyrranum:
Hinc Hispanis Galbam qui comperit oris
Militie sumpsisse uiris diademata regni,
Spreuit, atroque animo totusque ad Tartara uergit,
Dumque incredibilem rebus patribusque reuoluit
Exsilii cladem, patrie conuincitur hostis:
Predicat id uulgus, gaudet sanxisse senatum.
Territus ille metu, lapsusque ex Urbe probrose,
Cumque ignominia fugiens deformiter alta,
Dum timet arctari meritasque expendere penas,
 Quod superest scelerum consummans, transfodit ipse
Se proprio lectas properans mucrone sub umbras,
Cesareeque labente labat quo gentis origo.
   Mox Galba adueniens, comperta morte nefandi,
Ledit auaritia ac turpi torpore Quirites.
Post demum imperii senos ab Othone peremptus
Cum Caro menses periit, Pisone recepto
In regni gnatique throno. Luit impia cedes
 Seruorum Christi procerum nece Roma suorum:
Et que primates superi seuissima cultus
Punierat, regum punitur cede nouorum:
Queque sub aduentu Petri diuinitus arma
Torpuerant ciuile nefas minitantia pressa,
Sanctis supplicio afflictis, patribusque necatis,
Permissis patulo frenis lymphantur in orbe,
Diuersis ut mota plagis flabra era pulsant.
Ediderat siquidem confestim Hispania Galbam;
Quo presso consurgit Otho, Romamque cruentat;
Germanos inter Gallosque uitellius exit:
uespasianus apud Syriam mox sceptra capessit,
Hi simul imperiis omnes bacchantur et armis.
Romano luitur sanctorum sanguine sanguis,
Et cruor almifluus grassante cruore piatur.
 Monstrauit quondam Aegypto pereunte profusus,
Id sanguis laticum, teritur dum uerbere primo
In populum furibunda Dei presumptio prima.
Prouidet at Dominus famulis tunc turbine tactis
Excidii tot bella premens solamina tanti;
Hec neque per terras, per aquas diuturna uagare
Dimittit, facili moderans quin pace retundi.
   Tertius imperii finem dat mensis Othoni:
Dum uinci spernens, proprium sibi transfigit ensem,
Restitit hic uictor, subiitque uitellius Urbem;
Qui, dum uitam hominum ingluuie propriisque  fatigat,
Comperit ut fasces attollere uespasianum,
Ponere presumpti moderaminis optat habenas.
Hinc animatus ad hoc urit, perimitque Sabinum
Fratrem cum sociis in sanguine uespasiani,
 Quos Capitolino cogit flagrare camino.
Postmodo militia desertus speque relictus,
Claustris eximitur celle, trahiturque moleste,
Inque forum nudus cum stercoris impete raptus,
Octauo regnum uitiis cum mense grauaret,
Ictibus interiit crebris excarnificatus,
Atque unco tractus Tiberinis mergitur undis.



CAPUT uII. De imperio uespasiani et Titi.


Tempestate tyrannorum ceu nube procelle
Discussa, miti sub principe uespasiano
Turbine pacato, mundi rediere serena.
Sedatur regnum, mulcta plectuntur et huius
Hostes. Dispulerat superi qui numinis hostes,
Quique Dei Prolis per prolem bella ministrat,
Per Domini Gnatum cum gnato regna triumphat;
Et licet ignoret per quem sibi talia dentur;
Sed uidet haud sine ui supera sibi tanta patrari,
 Astipulante suo non hec sua prelia Tito,
Que per eum in reprobos mundi Regnator agebat.
Sicque triumphando subeunt decus auspice nullo
Retro celebrari per secula cuncta triumphi  ,
Ut pater et genitus curru ueherentur eodem,
 Atque triumphantes pariter colerentur ab orbe;
Insuper adduntur dominis adduntur honores  ;
Ianus enim geminus bellis cohibetur abactis,
Atque ita pax toto mox promulgatur in orbe.
Ut Christo seruetur honos idem, hostibus ulto,
Qui delatus ei dudum de uirgine nato,
Gliscit in immensum belli sine turbine regnum.
Cum Syria Rhodus atque Samos et Achaia tota,
Thracia, Commagene, Byzantia rura subacta
 Romanos ultro dominos legesque capessunt.
Pacificus, pius et mitis post uespasianum
Filius eiusdem Titus sine sanguine regnat,
Pacatusque nitet Christi uirtutibus orbis.



CAPUT uIII. De Lino et Cleto.


 Magnum post Petrum Linus Ecclesie moderamen
Disponit Rome, quem Petrus apostolus ipse
Pontificem pariter cum Cleto hoc iure sacrarat,
Tractarent populis sacri ut mysteria doni;
Ipse uacans precibus licite uerboque salutis
Totus in augenda uigilaret plebe piorum.
Hic Linus Ecclesiam illustrans exempla secutus
Egregii Patris preceptorisque beati,
 Martyrioque coronatus super astra recessit.
At pia membra pii membris sunt iuncta magistri.
Cletus ab inde sequens Christi disponit ouile
Bissenis post hunc residens sollemniter annis,
Dum crescens scelerum molimine Domitianus,
In Domini mouet arma gregem pars seua Neronis;
Martyrio functus sub quo concessit in ethram.
Ossa beata Petri tumulo sociata locantur.



CAPUT IX. De discipulis apostolorum et de sancto Apollinare.


 Isthinc beati et gloriosi principes
Plures leguntur ordinasse presules,
Ad predicanda clara Christi insignia
Diuersa mundi destinandos per loca.
Quorum profecti competunt hi Gallias:
Trophimus, Sabinianus, eius et comes
Potentianus, Fronto cum Georgio,
Paulusque, Martialis, et ualerius,
Sixtusque noster, Memmius, Sinicius,
Simulque diriguntur ad Hispanias
Torquatus et Tesiphon, secundus Esichius,
Indalicius, Catiliusque, Eufrasius.
Apollinaris, Antiochia qui Petrum
uenit secutus, sic Rauennam mittitur;
Profectus ex Troade moratur menia
 Hospes fouentis Cyrenei militis:
Cuius carentem honore lucis filium
uisu reformans per crucis signaculum
Diuo parentes fonte sacrat elutos.
Matrona quedam post tribuni militum,
Cui Thecla nomen, iam sub annis pluribus
Addicta morbo decubans egerrime,
Iesu medentis inuocato nomine,
Manu leuata sospitati redditur;
Mox et tribunus, uxor atque liberi,
Domusque tota pacis unda tingitur:
Diuina cuius in domo baptismata
Bis sex per annos cum piis sodalibus,
Appollinare dante lotis mystica,
Missarum et alma percoluntur munia.
 Tunc nobiles hic dedicantur suppares,
Calocerus atque Aderitus, aucti qui sacris
Uterque diue factus aule presbyter.
At Martianum carne nobilissimum,
Leucadiumque disciplinis preditum,
Celestis are collocat diacones,
Aliosque digne presul aptat clericos,
Cum queis diebus concinens et noctibus,
Hymnis supernam personabat gloriam.
   Hec optimati fama promit inuida,
Qui comprehendens hunc, aceruat flamines.
Piusque seuis immolandus traditur;
Mactatus atris semiuiuus linquitur,
Cibus marinis ac feris exponitur;
Schole beate quem legunt domestici,
 Nec ferre curam differunt didascalo.
Sex mensium post euoluto cardine
uiri eminentis nobilis Bonifacii,
Cuius leporem pestis egra dempserat,
Dum redditurus uerba competit domum,
Pulso puelle dat salutem demone,
Orisque soluens dura muto uincula,
Quingenta summo corda Christo preparat.
Post tempus arctum tentus hinc ab ethnicis
Diu seueris maceratur fustibus,
Stetitque nudus igne plantis subdito;
At dum nec igne nec flagellis uincitur,
Penas triumphans uictor urbe pellitur.
Huiusce nec murorum ab ambitu procul
Christi tugurium possidebant pauperes;
 Diuina tractat hic sacer mysteria,
Sacrans lauacro uasta sancto cerula
Pio Domini timore formidantium,
Isthic benigno pascitur solatio.
Postquam moratur hic per annos quotlibet,
Illuminare pergit Emeliam, gerens
uirtute Christi signa nixus plurima.
Rufi reuersus inde compos filiam
A morte functi suscitauit coporis;
Prolem dein orbatis refert parentibus.
Perfectum alumnum ueritatis se docens,
A morte plures excitauit spiritus,
Deique fecit consecrando filios:
Nam tunc trecentos quatuor promiscui
Sexus parenti procreauit celico,
 Rufum, patricia dignitate preditum,
Christi dicauit corde prono seruulum,
Quo Capua diues ditior fit martyre.
Matrem puelle fonte sacro diluit,
Ipsamque raptam immanis Orci faucibus
Christo beatam dedicauit uirginem,
Ac roborauit permanere immobilem.
Annuntiantur gesta Rufi Cesari;
At ipse successorem ei mox destinans,
Scribit iubendo litteris uicario
Dissuadeat aut Apollinarem, aut exsulem
Longe releget a Rauenne finibus.
Quem prestitutum interrogat uicarius,
Minisque tundens, nec moueri comprobans,
Exutum amictu cede uirgarum quatit;
 Gemensque temni seua mente uerbera,
Perfundit unda bulliente uulnera.
Hinc torquet appensum ora tondens marmore,
Grauissimoque ferri onustum pondere,
In ima claudit carceris teterrimi,
Lignoque tensum lege dura conficit.
Hominum relictus hic quidem solatio,
Sed angelorum pascitur cibario;
Et ne putetur uilis astrorum Arbitro,
Pastu potitur angelorum in publico:
Productus atro sole quarto carcere
uinctus catenis exsulatum mittitur;
Tres sponte naui se inuehentes clerici
Opem benigni subministrant ferculi.
Turbantur indignata rebus equora
 uiri moleste iniuriam ferentia,
Iniquitatem uindicare parantia:
Ferus profundum sidera petens uertice,
Imaque gurges panditur uoragine;
Nunc puppis alta scindit undis nubila,
Nunc lapsa pulsat ima preceps marmora:
Compage nauis dissoluta suscipit
Hostem seuerum, salsa sorbens cerula;
Rimas per omnes mors penetrat feruida,
Seuos sequestrans a piorum gloria;
Quos ultione subruit dignissime,
Ut dum beatum arcere Patrem patrie
Tendunt, soli arceantur omni patria.
Merguntur illi deuorati fluctibus;
Seruantur aruis at pii clementibus:
 Scit liberare iustus equos arbiter,
Iustaque scit censura iniquos perdere;
Ut liberat uernulos Aegyptio
Quondam iugo, per alta prebens equora
Profugis salutem, persequentes obruens.
Apollinaris cum ministris commodis
Desiderata saluus intrat littora;
Duos saluti dans simul satellites,
Quos uellit undis funus inferentibus
Lauitque lymphis regna uite dantibus.
Progressus inde rura lustrat Isthmia:
Tum post Corinthum transiens in Mesiam,
Cutem leprosi turpe neuos squallidi
Decore comens, sanitatem reddidit;
 Maiorem et addens huic opem, quem corpore
Saluauit, etiam mente saluat eruta
Ab ethnicarum feditate sordium,
Animam lauando ablutione corporis.
Ripamque ad Istri demigrans multos sibi
Connectit alma roboratos in fide;
Necare quem dum gestiunt increduli,
Partes capessit predicando Thracie:
Terrentur hic eo morante demones,
Serapis eius obticet presentia
Responsa ferre nec ualet rogantibus;
Tandem uocatus hoc remugit spiritus:
»Aduenit hec in arua discipulus Petri
Christi catenis me ligans apostoli;
Hunc ni procul studetis hinc depellere,
 Responsa uobis non ualemus reddere.«
Ad flagra sanctus perferenda queritur;
Repertus aspris uerberatur fustibus.
Ut censet autem Christus urbi reddere
Hunc destinate ab arbitrio prouincie,
Naui super petenti Italiam ponitur,
Sociis gregatis insuper sibi omnibus.
Diuina passim sic propagans semina
Anno reuisit tum Rauennam tertio.
Paucis diebus hic tumultu postea
Orto, profanis impetu ruentibus
uinclis adactus in forum perducitur.
Hic cesus et cruenta passus uulnera,
Sinit superbi flamines Capitolii
Sacris cum quo suggerant Apollinis;
 Huc ductus actutum preces ut erigit,
Simulacra Phebi dissoluta diruit,
uanumque numen comminutis exprimit;
Et ne feratur id parum, fani omnia
Fundo fatiscunt dissipata menia.
Isthec tuentes obstrepunt fanatici
Senem frementes stragis huius impium,
Quem morte seua puniendum postulant,
Traduntque Tauro .
Huic cecus olim matris aluo filius,
Cui Christi Apollinaris alto nomine
Lumen refundit inuocato, plurimis
Stupore mentis rem nouam uoluentibus,
Ac ueritati corda submittentibus;
Mansitque Tauri presidis uir predio
 Beatus annis sacra tradens quattuor,
Sexto remotus Urbe milliario.
Hinc Christiani commeantes pocula
uite serena hauriebant dogmata;
uirtusque tantis trita passionibus,
Aromatum de more uel medicaminum,
Excreuit huius facta sic ditissima,
Infirmitate quo subactum qualibet
Ductum sibi mox sanitati redderet.
Cucurrit autem fraudulenta relatio
Orsis inimicorum ad ipsum Cesarem,
Contra beatum falsa portans presulem,
Edicit ille uel deis temerario
Quîs ore portat exprobrando iniuriam,
Faciat satis, uel urbe pellatur data.
 Perfertur hec Demostheni preceptio,
Honore dictus est Pater qui ciuium
Crudelitate persecutor mitium:
Apollinarem hic exhiberi precipit,
ualidoque fixum amore Christo sentiens,
Dum cogitat quo perdat actum tormine,
uiri fidelis mancipat custodie;
Nec Christianum suspicatus hunc fore,
Quem noctis intempeste is in silentio
Ad edocendum gesta Christi insignia,
Permittit, imo cogit, ire liberum.
At dum retractans bella miles cetera
Requirat, an tropea, iam nunc expleat,
Cunctatur horas implicando transagens,
 Fugisse deses ne putetur prelia,
Tenent morantem consequentes ethnici,
Prensumque cedunt macerantes uerbere.
Dum rentur inter flagra dura mortuum,
Linquunt, latenter quem ministri colligunt,
Tolluntque quodam subuehentes predio;
Septemque qui superstes aduiuit dies,
Iugiter fideles ne fide discederent
Monens, profatis instruit celestibus;
Sic gloriosus laude Christi preditus,
 uentura bella uel triumphos premonens,
Apollinaris fine claro fungitur.
Capessit almum terra corpus, saxea
Clausum sub arca, extra Rauenne menia,
Quam rexit urbem missus huc a principe
Apostolorum ab urbe Roma pontifex.
Bis quatuor decem per annos presidens
uespasiano rege passus, ultima
Pro ueritatis laude scandit ethera.



INCIPIUNT CAPITULA LIBRI SECUNDI.


     CAP. I.---De sancto Clemente.
    II.---De sancto Ioanne apostolo.
    III.---De confessione propinquorum Christi coram Domitiano.
    Iu.---De ultione secunde persecutionis.
    u.---De reditu sancti Ioannis euangeliste.
    uI.---De exsilio sanctorum Nerei et Achillei.
    uII.---Relatio sancti Marcelli de miraculis sancti Petri.
    uIII.---De sancta Petronilla.
    IX.---De sancta Felicula.
    X.---De sancto Nicomede.
    XI.---De martyrio sanctorum Nerei et Achillei.
    XII.---De sanctis Eutice, uicturnio et Seuerino.
    XIII.---De sancta Domitilla, Marcello quoque, et Apuleio, Sulpitio et Seruiliano.
    XIu.---De doctrina, miraculis et passione sancti Clementis.





INCIPIT LIBER SECUNDUS.



CAPUT PRIMUM. De sancto Clemente.


 Ianitor ethereus, diuo moderamine fretus,
Firma locans aule cautus fundamina celse  ,
Ut sibi persentit contermina tempora mete
Sidereeque instare uie, celumque patere,
In medio situs Ecclesie, stipante caterua,
Clementisque manu prensa sic inchoat orsa:
»Conserui fratresque mei, mea sumite uerba:
Premonitus quoniam proprie iam tempus adesse
Mercedis uideo, Christo monstrante magistro,
Pontificem uobis Clementem hunc ordine summum,
Huic coram positus doctrine trado cathedram,
Qui mihi principio comes omnibus exstitit actis,
Quique boni docilis mea dogmata cepit ad unguem;
Omnis participem mihi quem tentatio sensit,
Quem stabilem inueni, fidumque, Deumque colentem,
 Pre reliquis fratres studio pietatis amantem,
Discere feruentem, castumque, piumque, modestum,
Iustitia rectum, patienter ferre scientem
Garrula stultorum fatue blateramina lingue,
Cordaque discentum digno componere iure:
Huic committo potestatem, quam prompsit ab ipso
Collatam Domino soluendi siue ligandi.
Iudicium stabile ipsius super astra residat;
Innodabit enim quod oporteat esse ligatum,
Et simul absoluet quod congruet esse solutum,
Ecclesie ueluti liquido cui regula nota.
Audite ergo ipsum Christo peccare timentes;
Doctori uero fuerit quicunque molestus,
Inde caret uita Patrem quia pacis acerbat.
At preceptorem medici uice degere prestat,
 Non in subiectos belue feritate moueri.«
Tam precelsa pauens eius uestigia Clemens
Appetit, excusans tanti se pondere honoris.
Cui senior: »Ne me super his oraueris, inquit,
Que decreta ita sunt, potiusque uidebere dignus
Quo uitare cupis; nec enim ista cathedra requirit
Ultro, petit sequi abdentem, quin moribus equum.
Quod si presto mihi melior te preforet alter,
Si quis et adiutor tam sedulus atque minister;
Si quis tam celsi subiisset dogmatis arcem,
Ecclesie specimen serie disponere noscens
Tam recta, te non agerem hoc sumpsisse coacte;
Querere namque alium cure reputatur inani,
Cum te primitias huius et gentis et urbis
Obtulerim Domino; quin perspice, frena subire
 Qui fugis Ecclesie, uelut alta pericula puppis,
Certus maioris tibi stare pericula lethi,
Qui populo Domini posito quasi fluctibus altis
Cum possis prodesse, fugis, tua commoda tantum
Sollicitus querens, renuens commune iuuamen;
Si certus plebis tibi magna manere pericla,
Nec dubites memet pro te certare precando;
Ocius ac quanto mihi conniuere parabis,
Tanta me citius cura ac angore leuabis.
Noui te tedere quidem perferre superba
Obloquia indocte plebis, rudis ora popelli,
Que te ferre tamen constanter et optime noui,
Cernentem tibi que patientia munera seruet.
At uolo te iusta mecum ratione librare
Quando labore tuo mage Christus egere uidetur,
Nunc eius sponsam bello dum prouocat hostis,
 Aut ubi uictricem soliis admiserit altis,
Quando triumphanti cedet labor omnis et hostis,
Quis modici saltem sensus modo nesciat esse
Tempus, quo Dominus certamina sancta requirit?
Mente igitur tota surgentia concipe bella,
Atque opera summa presentia seria tracta,
Auxilium satagens certantibus addere promptum,
Premia magna recepturus post bella triumphans;
Officium ergo libens nunc suscipe pontificatus
Pro me, precipue doctus, decus ordinis huius,
Ut nullo terrore salus plebeia uacillet,
Per te firmatis quos lucrifecimus agnis.«
Prosequitur seriem qua dispensatio cuncte
Clareat Ecclesie presul, quam cauta sequatur;
Rebus ut externis penitus se subtrahat, omni
 Se dedens studio mentis uerboque salutis:
Presbyteri quid agant, uigilent ut amore paterno,
Ac studeant saluam celis inducere plebem;
Quid clerus seruet reliquus, sanctique ministri,
Cetus quod laicus, uel quod generaliter omnes.
   His ita dispositis, tanto moderamine dignum
Pontificem impositis manibus statuitque dicatque,
Omnibus atque palam cathedre rubidum ora pudore
Indit apostolice, cogitque sedere sacratum,
Testibus hinc populis pape mandatque, rogatque,
Hec Iacobo Solimam mittens descripta reuelet,
Debita se postquam uite iactura resoluet,
Insinuans breuiter uitam ut perceperit eius
Ore, comes sibi qui fuerit, que dogmata ab ipso
Hauserit, et qui se finis deprenderit illic;
 Affirmans fore ei solamina maxima mentis
Nouerit ut doctum, sancti nec iuris egenum,
Doctoris subiisse locum Petrique cathedram.
Cui parens implensque boni precepta magistri,
Delegat Domini fratri que iussa benigna
Magnifici altisono Petri susceperat ore;
Consectansque Patris normam docti atque modesti,
Qui sibi consortem scribit celisque notatum,
Omnibus omnis fit, saluos ut prebeat omnes.
Gentiles siquidem liquida ratione docebat,
Ut populi fallax diuorum irrepserit error,
Unde genus hominum quonam defecerit astu,
uiperee fraudis persuasum herescere uanis,
Attestans ipsos uenia uitaque leuandos,
Idola linquentes Christo si corda pararint.
 Iudeis patriarcharum pro laude placebat,
Attollens legem sacram patresque beatos,
Ipsos sanctorum genus, arce sedilia celi
Prima docens accepturos, modo sacra piorum
Dicta prophetarum in Christo completa tenerent.
Dilectus mage Christicolis, et amabilis actu
Omnibus exstiterat, conscriptaque nomina egentum
Seruabat, uite tribuens pro posse leuamen,
Quesitum nec abire sinens per publica uictum
Compita Iudaico aut gentili munere pasti.
 His sordere inhibet diuino fonte piatos,
Omnes assidue properare ad sancta monebat,
Absentes scriptis, presentes famine formans.
Doctrina ergo nitens tali, populoque Deoque
Gratus erat; sed non humiles herere superbis
Sacrilegisue placere pii dulcedine possunt.
Stat mentis tamen intrepidus uigor, atque beati
Terrores trucium miti pietate refutans.
Hinc mundi culmen Domini postponit honori
Clemens, qui celso Domitillam sanguine claram
Sacrauit Christo, sponso tulit Aureliano.
uirginis eunuchi siquidem Nereus et Achilleus,
Discipuli Petri Christique per omnia serui,
Clementem super his adeunt, cui talia fantur:
»Gloria tota tue Domino quod predita mentis
 Discimus, nec te de nobilitate parentum,
Quin de celestis gaudere propagine Patris.
Patruus ipse tuus Clemens, licet ordine consul,
Atque tui fuerit germanus origine patris.
Huius nos mercata soror subeuntibus annis
Aetatis paruos tenere Plautilla cemit.
Quandoque percipiens uitam tribuentia uerba
Credidit ore Petri, sacroque est tincta lauacro;
Nos simul atque eius soboles Domitilla sacramur:
Hoc anno et dominus Petrus subit ethera martyr,
Et Plautilla pio pacto terrena reliquit
At Domitilla, uiri clari sponsa Aureliani,
Ore satam Cephe nostro audiit ore salutem,
uirgo Dei quod amore manens mereatur apisci
Celestem sponsum dominantem in secula Christum,
 Cum quo deliciis diuoque fruatur honore,
His aliisque animata Dei de munere dictis,
Per te, uirgo, cupit uelamina sumere uoti.«
Reddit ad hec Clemens: »En debita tempora cerno
Martyrii palmam quoniam uocatio tendat;
Hac, prensare uia, Domitilla, nitere corona.
Sed quia mandato contemnere mortificantes
Precipimur Domini, temnamus morte feroces,
Mortis et in simili nostre ditione iacentes,
Perpetue uite Regi seruire parati.«
Hoc igitur Clemens animo robustus et actu
Primatis sponsam Regi despondet habendam,
Consecrat atque pio tactam caput ornat amictu.
Sponsus, amore grauis, thalamum sibi uirginis orat:
Despicit illa preces, animo rigidissima durat:
 Tendit hic insidiis castam uexare puellam;
Nobilitas uim ferre uetat, tum principis aures
Interpellat, in hoc nec principe uincitur illa.
uirginis exsilium decernit Domitianus.
Spretus ab hac, sacra precipue quod temnat abhorrens
Sancto a proposito reuocari creditur exsul;
Exsilio cuius data Pontia nobilitatur
Eunuchi insignes dominam comitantur euntem.



CAPUT II. De sancto Ioanne euangelista.


 Plures quin etiam diuersa per abdita trusit
Egregios clarosque uiros, gladioque peremit,
 Turgidus hic princeps discussos iudice nullo.
Insuper aggreditur scelerati incepta Neronis
 Infanda sceleris successor theomachiam,
Bella poli Domino indicens, sanctosque trucidans,
Disquirensque pie patronos plebis, ut audit
Post reliquos regimen fidei mansisse Ioanni,
Hunc uelut Ecclesie columen petit improbus unum,
Principis ut multa socium disperderet agmen.
Ducitur ergo Epheso Romam, et spectante Senatu
Induitur pleno feruentis dolio oliui;
Integer at testis, prodit, iam liber ab igne,
Quam nituit celebs omnisque libidinis expers.
Igne triumphato, terris propellitur exsul,
 Expositumque salo Pathmos capit insula sablo.
Hic profugum mundo mundi nec deserit auctor,
uisitat extorrem, celique arcana recludit;
Oromate illustri pulsum solatur amicum,
Ecclesie signans tecto sub enigmate pugnas.
Atque triumphorum secreto schemate palmas.
Post, ad apostolicum fidei constantis honorem,
Hic ubi candentis uicit pinguedinis ignes,
Basilicam struxere pii portam ante Latinam,
Quam clarum redimiuit opus generatio Sancti;
Hinc quoque festa dies digno instauratur honore.



CAPUT III. De confessione propinquorum Christi coram Domitiano.


 Erectum ultra hominem meditans fera bellua mandat
 Ut Dominumque Deumque coli se Domitianus,
Inuidia furit in Christum, sanctisque prophetis
Credulus ut, metuitque etiamnum stirpe creandum
Dauitica, qui sceptra regat; uestigat acerbe
Dauidis genus, et tormenta per impia queri
Interimique iubet; fit questio cruda tyranni.
Restiterant quidam Iude tunc forte nepotes,
Hi quoque delati, Christo quasi carne propinqui,
Ducuntur regi; rogitat sint sanguine creti
Dauitico? Promunt; rogat his quam magna facultas?
 Audit re tenues: Christi quam ditia regna?
 Ipse, quis inquirit, uel quando, uel unde futurus?
Hi referunt huius Christo non culmina regni
Terreni rapienda suo, celestia summo
Sceptra manere Deo; angelicos parere ministros,
Cui constet regnumque parare, in limine secli,
Dum ueniet iudex diuino fultus honore,
Iudicet ut uiuos, mortis quoque lege subactos,
Pro meritis et cuique suis ut digna rependat.
Despuit inflatus personas tegmine uiles;
Nec dignans punire, suos dimittit abire:
Missi magnanimes preconia celsa fatentur,
Ecclesieque duces pacis post tempore uiuunt.



CAPUT Iu. De ultione secunde persecutionis.


 Domitianus qui plures exemerat aruis
Christicolas propriis, in fautores fera uertit
Iudicii decreta trucis; pelluntur ab ipsis
Militibus, quis consuerant celi agmina pelli:
Irreptant penetrantque domos, dominosque lacessunt,
Exturbantque suis similes penetralibus olim
Aegypti ranis populum que strage secunda
 Elatum proprias perscrutabantur in edes,
Pellentes misera uindicte lege proteruos:
Omnibus infensus fera pessima Domitianus,
A propriis famulis fidisque peremptus alumnis
Omnia crudelis crudeliter exanimatur;
Sandapila euectus quoque uespillonibus, antro
Turpiter ingestus, populari mergitur urna.



CAPUT u. De reditu sancti Ioannis apostoli.


 Post quem Nerua senex Traianum lectus adoptat,
Participemque facit fastus; cassantur et actus
Predecessoris, profugi reuocantur, eaque
 Liber ab exsilio  magnus pietate Ioannes
Regreditur doctrine Ephesum repetendo cathedram.



CAPUT uI. De exsilio sanctorum Nerei et Achillei.


 Athlete Christi, Domitille ad bella magistri,
Pontia dat quibus hospitium, dum noscere curant
Qualis humus, cuius fidei qualesue coloni,
Bella uiris tractanda piis terra hospita portat.
Nempe schole Simonis quidam inueniuntur alumni,
Artibus indigenas fere subuertisse profanis,
Falsa per atracias  monstrantes signa figuras,
Fallentesque Deo genitum genitore magistrum,
Proque Dei Gnato Simonem suasere colendum.
Hos dum preualida sancti uirtute refutant,
Cetibus effultos, populum scitantur in ista:
»Marcellum Marco nunquid cognoscitis Urbis
 Prefecto genitum?---Quis hunc hic nesciat!« Illi:
»Attribuitis eine fidem Petri Simonisue
Laude super?---Nimium rigidus qui credere temnat
Persone, referunt, tante, tam sanguine clare.
Et sancti: »Tantum id proprie prestate saluti,
A nobis apices donec capiatque feratque,
His super istorum doctrina auertite mentes,
Atque prius nostri recitetur epistola uobis,
Quolibet hinc illa uestrum gestante feratur.
Ipsius ac uestras consulta legantur in aures.«
Omnibus id placitum; scribunt mox talia sancti.
»Nos serui Christi Iesu Nereus et Achilleus
 Marcello condiscipulo per secla salutem.
Pontica propulsos cum nos ergastula pressent,
Nomine pro Domini gaudemus talia passi.
Discipuli Simonis sed gaudia nostra fatigant,
Furius et Priscus profugi pro fraude magistri;
Assertant etenim innocuum uixisse Simonem,
Huncque odiis insectatus sit Petrus iniquis;
 Cumque repugnaremus eis ne crederet ullus,
Dignum hinc te certis astruximus esse relatis,
Informare tuis possis qui fatibus illos,
Eius cum uitam discussius ipse probaris,
Discipulus fueris, cunctos agnoueris actus;
Ne pigeat, petimus, his scribere, promere ueru . . .
Insontes solui ut ualeant erroribus horum.«



CAPUT uII. Relatio Marcelli de miraculis sancti Petri.


 Hec quoque rescribit solers Marcellus ad ista:
»Almifici Domini Iesu pia gratia tecum.
Marcellus prono Christi molimine seruus
Nereo et Achilleo preconibus almis
Grammatibus uestris pia gaudeo gaudia lectis,
 Constantes siquidem uos corpore sentio et ore,
Solliciteque proba pro uero insistere pugna:
Obiectum sed enim innocuum quia forte Simonem
Promitis, hinc aliqua quedam pro parte fatebor,
E paucis pensare cati quo plurima norint.
Ipsius asseclam fore me nam contigit olim:
Quem dum fictorem atque magum, perque omnia nequam,
Infantumque necatorem, dirumque probassem,
Deserui, Petroque uiam complexus adhesi.
Hunc Zoroastreum memorat dum Samaritanus,
Inque odium populi mentes accenderet eius,
Ecce repente ubi sincerum carpebat iniquus,
Turba ampla stipante uirum, transibat amaris
Lamentans lacrymis orbata ut femina, cuius
 Unicus occiderat gnatus, nomenque parentis
Abstulerat uidue, gemino que squallida busto.
Hic Cephas Simoni assuetos affatur amicos:
»Ite, uiri, presens feretro nudate cadauer,
Sicque probate fidem: cui mors, audire parata,
Reddiderit predam, inuitisque remiserit antris.«
Quo dicto Magus erigitur, nimiumque superbe:
»Istum ego si functum uinclis absoluero lethi,
Hunc Petrum nostrumne necabitis? ilicet hostem
uiuum  flammis torrebimus atris?«
Inuocat illusos callentes fraude ministros,
Atracioque ministerio motus quatit artus;
Quo uiso populi laudem iactare Simonis,
Perniciem Petri stolido seuire tumultu.
 At senior constans, turba uix pacificata:
»Si reduci feruore calet, uiuitque, loquatur,«
Inquit »et incedat, comedat, sua tecta reuisat;
Si uero ista nequit, falli uos arte probate:«
Acclamat uulgus conniuens mente recepta,
Sin secus hunc Simonem Petri tormenta fatigent.
Iram fur simulans petit argumenta latendi,
Secedensque fuga, capitur, fedeque tenetur,
Seruaturque pauens, donec Petrus ista perorat,
Expansis celo manibus: »Dominator Iesu,
Nobis discipulis propriis qui hec iussa dedisti:
Nomine abite meo, Satane depellite fraudes,
Curate infirmos, reuocate cadauera uite,
Hunc nobis redhibe puerum, cognoscat ut omnis
Hic populus solum temet Dominumque Deumque;
 Qui cum Patre tuo uiuens, et Fiamine sancto,
uite regna tenes, et in omnia secula regnas.«
Hec ad uota niger Stygiis adducitur umbris
Exsurgensque Petri uestigia pronus adorat:
»uidi, aiens, Dominum Iesum mandare ministris
 De me celicolis, ac talia iussa ferentem:
Pro uotis Petri, nostri constantis amici,
Reddatur matri uidue puer unicus iste.«
It celo sonitus clamantum, ac uoce uirorum:
»Hic Deus est solus Petri quem predicat actus.«
Angitur illector caput indutusque molossi
Appetit effugium, sequitur clamore caterua,
Arctatum tenet, ultorem quoque preparat ignem.
Approperat Cephas acrem sedare tumultum
Hec inhibens et tali animos affamine mulcens:
»Noster nos docuit patientes uiuere doctor
Nec mala ferre malis, quin blanda rependere seuis.«
Hoc sale respersi dirum misere caninum,
Qui bonitate Petri liber, sed demone uinctus,
Me petit, ignorare putans que gesta patebant,
 Immanemque canem uix ferrea uincla sequentem
uincit in ingressu: »uideamus si Petrus, aiens,
Huc te sollicitare solens intrare ualebit.«
At Petrus adueniens, longum neque deinde moratus,
Ferrea nexa fere crucis ad signacula soluit,
Iniungitque cani mandata ferenda canino,
Ut sensu captum ualeat quibus increpet orsis.
uade lubens, Simoni furiato talia perfer:
»Desine demonica populum seducere fraude,
uiuifici pro quo Christi data sanguinis unda.«
Conspiciens ego tanta Dei miracula, curro,
Asternorque Petri pedibus, genibusque uolutor.
Excipiensque domo probrosum elimino monstrum.
At canis effectus cunctis mitissimus, unum
Insequitur Simonem, pedibusque subopprimit actum.
 Accurrensque pio proclamat apostolus ore:
»Nomine precipio Christi ne uiscera morsu
Contigeris, lanians neu fixeris artubus arma.«
Qui precepta sequens, uitansque irrumpere membra,
Dilacerat uestem, nulla permittit opertam
Parte manere cutem, carpit retegitque latronem.
Hunc populus nostreque domus per compita uerne,
Cum cane procurrunt Satane portenta fugantes,
Atque lupum mentis pellentes menibus urbis.
Opprobrii non ferre ualens tam pondera magni,
Abditus hic toto nusquam comparuit anno.
Reppetit inde tamen, qui se insinuando Neroni
Suggereret, nequam prauo, seuus scelerato
Nectit amicitiam; fit copula dira nefandis.
 Posthec a Domino munitur apostolus istis
Per uisum dictis. »Nero labe Simonque repleti
»Te contra fraudes agitant, tibi sed timor absit,
Nempe ego sum tecum ualide munimine parme,
Atque mei serui tibi do solatia Pauli;
Cras Romam ingreditur, cernes, bellumque geretis
Peruersi contra Simonis ludibria nigra.
Quem Stygiis postquam dabitis sub tartara flammis,
 uictores ad me pariter scandetis in astra:«
Nec mora, dicta patent; Paulum lux crastina prebet,
Ut sibi conspecti, post cum latrone palestram
Quam tulerint, Phebes septem discursibus actis,
Omnia presentes cum uos uidisse patescat,
Futile perspexi uos hec tam nota docere,
Cum Linus Ee Ecclesie sermone Pelasgo
Horum conspicuos bellorum euoluerit actus.



CAPUT uIII. De sancta Petronilia.


 »De domini Petri Petronilla prole beata.
Eius quo fuerit certamine meta labori
Paucis expediam iussus, que clinica facta est,
Ut nostis, pro uelle Patris, interque fuisse
uos memini plures, apud hunc cum discipulorum
 Prandia consuete gemina caperemus ab esca,
Dum prandendum inter seniorem ita Titus adorsus:
Cum per te cuncti morbis uegetentur anheli,
Cur paralytica negligitur Petronilla iacere?
---Expedit, inquit, ei Petrus, sed ne uideamur
Excusare impossibilem sermone medelam,
Surge, rape officium celeris, Petronilla, ministre.«
Surgit at hec uirgo incolumis gaudensque ministrat;
Obsequio explicito proprium de more grabatum
Precipitur repetens solito languore grauescat.
Que postquam esse Dei cepit perfecta timore
Optime sana uiget, morbos quin pluribus arcet.
Hec quoniam facie nimium speciosa nitebat,
Flaccus eam comes uxorem ui ducere tentat;
Quem cum militibus uenientem ita ludit et armis
 uirgo Dei, patrio lucis precauta fauore:
»Armato facilis cuneo petis antra puelle?
Si me legitimis tibi uis coniungere tedis,
Matronas, clara quoque uirginitate puellas,
Post tres mitte dies, cum queis tua menia uisam.«
 Obtento uirgo hoc spatio, uirtutis honore
Sese premunit, castisque monilibus ornat,
Continuas orans ieiunia ducit in horas.
Iungitur huic Domini Felicula clara timore
Huius grata comes ceu collactanea uirgo.
Tertia lux rutilo spargebat lumine terras,
Et Nicomedis adest Petronille presbyter, atque
Sacra pio celebrat ritu mysteria Christi.
uirgo ubi celestis diuino munere pasta,
Auersata torum, astrigeros conscendit in axes.
Contigit ast, Domini diuo moderamine gestum,
Ut chorus innuptus matronarumque caterua
A Flacco ad tedas, a Christo ad funera ducta,
uirginis illustri exsequias celebraret honore.



CAPUT IX. De sancta Felicula.


 »At comes, auertens animum, solatia saltem
uirginis usurpare petit, »Felicula, dicens,
Rebus de geminis tibi delige quamlibet unam;
Aut mea sis coniux, aut dis libamina funde«.
Illa: »Nec uxor ero tua, sum quia sacra Tonanti,
Nec libabo deis, quia sum uernacula Christi.«
Carnifici Flaccus torquendam tradit atroci,
Mandat et includi tenebrosi in claustra cubilis.
Linquitur hic septem absque cibo perstare diebus,
In quam custodum perflant huiusce marite:
»Heu! cur morte mala properas decedere uita?
Sume uirum celebrem iuuenemque et rebus opimum,
Formosum, comitemque potentem et regis amicum.«
Illa nichil contra nisi tantum hec edere curat:
 »uirgo quidem Christi sum, nullum preter eumdem
Omnino accipio.« ueste post ducta fouenda
uirginibus, gaudens alia durare sine esca
 Hebdomada, impuris minime suadetur eorum
Seruitiis libare cibum; suspenditur ergo
Tormentis, clamatque: »Meum modo cernere cepi
Sobrium amatorem Christum, meus est amor in quo
Fixus; at hostiles frendent blaterantque ministri:
Christicolam te te esse nega, pergesque soluta.«
Clamat: »Amatorem, felix, nunquam ipsa negabo
Capta meum, me sit propter cum felle cibatus,
Atque coronatus spinis, potatus aceto,
Affixusque cruci.« Post hec sanctissima uerba,
Sordibus iniicitur spurce uasteque cloace,
Hacque capit meta celi Felicula regna.
In speculis positus Nicomedis ut aspicit isthec,
Nocte uenit tacita, rapiensque sue ossa caselle,
 Curriculo ducit, conditque uia Ardeatina,
Urbe procul septem fere millibus. Eius ibidem
Fructificant ad uota preces post tempore cuncto.



CAPUT X. De sancto Nicomede.


    »Audiit hec Flaccus sancto a Nicomede patrata:
Huncque ad sacra capi faciens, iubet immolet aris.
Sanctus ad hec: »Ego sacrifico Domino omnipotenti
 Qui imperat in celis, saxis non ergo litabo,
Que templis quasi carceribus clauduntur et antris.«
Hec et plura ferens, plumbo diutissime cesus,
 Euolat ad Dominum; Tiberi pia membra feruntur.
Clericus ipsius factis et nomine Iustus
Undis eripiens corpus producit ad hortum
In biroto proprium, et tumulo prope menia condit,
 Inque uia Nomentana locat ossa beata;
Hicque Deum orantes poscunt que digna merentur
Martyris obtentu passi pro nomine Christi,
Cum Patre qui semper sancto et Spiramine regnat.«



CAPUT XI. De martyrio sanctorum Nerei et Achillei.


 His ita decursis, hec rescribuntur ad ista:
Eutyces uictorinus Marco ad omnia serui.
Qui Domini Iesu Marcello grammata missa
Sic tua uenerunt sanctis; triginta dies iam
Transierant postquam ad meritam uenere coronam.
Flauia preclara et Christo uinctissima uirgo,
Docta per eunuchos Nerea et Achillea claros
uirgo manere, Deo supremo credere Christo;
Obiecto Iesu titulo sibi nominis, isthuc
Truditur ab sponso, quem tempserat, Aureliano;
 Quique sequens eunuchorum tentare piorum
Aggreditur mentem, per eos sibi uirginis optans
Conciliare animum: spernentes munera sancti
In Christo firmare fidem studuere puelle;
Unde attrectati per sponsum uerbere diro
Depositi Terracinam, Rufoque necandi
 Suppliciis dantur; quos Rufus [.....] igne 
Appensos crucians molitur cogere sacris;
Dumque fatentur apostolico baptismate lotos
Nulla unquam se sculptilibus ratione litare,
Puniti mulcta capitis super astra recedunt.
Auspicius quorum rapuit sacra corpora noctu,
Discipulus felix, quo Flauia creuit alumno,
Nauiculaque uehens Domitille in predia duxit,
Ac sancte iuxta Petronille busta locauit,
Mille et quingentis distantia passibus Urbe,
 Que nos, Auspicio narrante, accepimus acta.
Floreat ergo tue nobis dilectio cure,
Mittereque acceleres qui nobis uestra reuelet,
Nostra tibi, fraterna salus illustret utrosque,
Letior affectus tripotenti luce coruscet.



CAPUT XII. De sanctis Eutyche, uictorino et Seuerino.


 Indiculo hoc sumpto, Marcum Marcellus ad ipsos
Germanum mittit qui, confessoribus anno
Cum sanctis habito, rediens, hos prodidit actus.
Dum post martyrium Nerei fratrisque peractum
Aurelianus agit Domitille assensa subire;
 Audiit hanc eadem dictis consortia sanctis
Iungere, sacrarat que preceptoribus olim,
Donarique petit sibi quos a principe Nerua,
Sacris si fugerent simulacris sacrificare.
Hos, dum persistunt animo durare uirili,
Carnificisque minas uoto calcare fideli,
Per sua depositos alto ferus arua sequestrat;
Eutychem sex atque decem uia millibus Urbe
Nomentana procul, uictorinumque salina
Sexaginta capit dirimens, hec ipsa Maronem
Menibus in centum trigintaque millibus aufert.
Per totum ergo diem rastris insistere mandat
Sanctos censor atrox, et catabra  uespere prebet.
 Sed bonus hic Dominus proprios non linquit alumnos,
Ruribus inque peregrinis data gratia iustis.
Eutyches prolem nam conductoris agelli,
Demone depulso, patrique sibique reponit.
At uictorinus domini uice rura regentem,
Tresque annos lecto paralytica membra fouentem,
Incolumen dedit orando, rapuitque grabato.
Curatorem urbis morbo Maro soluit hydropis,
Annis quo septem undarat lymphante liquore.
Denique formantes populos affamine casto,
Instruxere fide multos regnantis Iesu,
Presbyterique dati plebem augmentando creabant.
 Inuidus ergo boni mentem replet Aureliani;
Erigit ira animos, tortores mittere suadet,
Legantur lanii uarias infligere penas;
Ceditur Eutyches tota spectante platea.
Dum petit etheream mens sedem flagra triumphans,
 Deuotus digno temnentia membra lanistam
Eripiens populus properat cumulare decore,
Sacratumque super Christo parat edere templum.
Mittitur oppressum seuo turgore Maronem
Turgius inflatus, saxo qui sternere nitens
Quem terrore nequit; pregrandi pondere rupem
Trochleis librare homines quam septuaginta
uix quibant, iubet aduolui, sanctumque onerari;
Quique leues paleas ceu per duo millia letus
Gestat, eoque loco solitus quo fundere uota
Sarcophagum locat, illesus quoque pondere perstat.
Totaque repletur miro prouincia facto;
Accelerant purgari anime, sanctumque lauacrum
Affectans populus, laruarum exterminat aras.
 Acta pii iudex annuntiat Aureliano,
Concessamque fero predam mactare propinquat.
Credentes lapidem populi, pia pondera, iusti
Hoc ipso gerula ossa locant tumulantque cauato,
Desuper excelsi condentes muneris aulam
In qua dona Dei meritis prestantur alumni.
   Est locus lances mittens spiramine tetros
Sulphureo, latices ueteres dixere cotillas:
Hic uictorinum, resupino uertice pensum,
Horrifico perimi mandat pedore tyrannus.
Hec tribus ut passus martyr furibunda diebus
Nectare diuino celique fouetur ameno.
Aurelianus, adhuc defuncto in martyre crudus,
 Corpus humo prohibet, terram uetat abdere terre;
Ast ubi membra iacent incondita, sole meante,
Accedunt Amiternenses, rapiuntque beati
Presulis ossa sui, referunt, conduntque decenter.
Exstiterant equidem bino solamine fratres,
Iste Seuerino uictorinus magis auctus,
Munia post obitum dantes alterna parentum,
Prebentesque sibi gemine suffragia cure;
Alterno submittentes se discipulatu,
Alternoque magisterio sibi iura ferentes;
Aemula seruitii dedentes munera digni;
uera probabilibus dilectio creuerat actis,
Obtulerantque Deo semet uiua hostia facti;
Perfectumque petens uirtus germana subire
Tendit in id sua quod dantes sint rebus egeni.
 Ubertate poli dites, quibus omnia Christus;
Libertas eadem, imperium, gratus famulatus,
Nil deerat, cum nil mundi pompalis haberent.
At uictorinus spe scandere celsius ardens,
Ac reputans imperfectum parere uicissim,
Nec satis esse tenens utri deseruiat alter,
Si quid in alterutro liceat prestanter utrique,
Aggrediens eremum, celse petit ardua rupis,
Speleoque sedet sub quo preterfluus amnis
Abruptum bifidi lateris signarat utrinque
uix uni hospitium queat ut dormire sedendo:
Si socium capiat, uigilans orabit et astans;
Edidit ostiolum lento dans uimine claustrum,
Assiduus lectu, precibusque uacabat anhelus.
Non tulit hec cernens pietatis liuidus hostis,
 Affingensque dolum, tenere induit ora puelle,
Ante foresque uiri ingeminans ululantia uerba:
»Heu me! infit, miseram, siluis, errore, tenebris
Soliuagam, ignaramque loci callisque negati,
Quisquis es istius uenerabilis incola saltus,
uirtutum famam polus undique, et undique silue,
Eximiumque loquuntur opus, frendentibus apris
Eripe me, trucibusque lupis et hiantibus ursis;
Quod uictura, tuum, moriar si denique, id ipsum;
Satque tegi mihi sufficiet uel limine tecti;
Non diuturna peto consortia, noctis haberi
Hospes et unius.« Pandit miseratus, et hostem
Compatiens dirum capit, admittitque latronem.
Unius spatium uix intercesserat hore,
Dum crebri membrorum inter molimina gestus,
 Illicis effigies monstri pede contigit almum,
Moxque Cupidinea transfigit corda sagitta;
Blanda dolum cumulant, ignes affamina sufflant,
Urit pectus amor, facinus loca sola suadent;
 At uelut antiquo precellens robore quercus,
Atque solum firmis penetrans radicibus altam,
Montiuagi succensa foco pecudum ducis, apta
Ignibus est inuenta quidem si forte cauerna,
Interno flammis consumpto robore uicta,
Labitur, atque diu tectis celum applicat aruis.
Alta columna ruit, cecus scelus efficit ardor:
Exclamat uictor iam uoce inimicus aperta:
»Heus! quid agis, quid agis, uir perfectissime? Frater
Cui grauis exstiterat, peregrino iungeris? Ecce,
Germani odisti qui contubernia ferre . . .
En quid agis qui dogma nouum siluis scopulisque
Constituens, rupes moderamina casta docebas? . . .«
Hec insultanti iactando diabolus ore,
 Decepti ex oculis abiit ceu fumus in auras.
At qui corruerat, tacuit quasi Gorgone uisa
Artubus exsanguis, sibi qui quandoque reuersus,
Egreditur siluis, repetens solatia fratris;
Huicque, pudore diu suppressa uoce, silenter
Assistens, causam stupido tandem ordine pandit;
Ipse sibi penam statuens, namque arbore scissa,
Ingerit insertatque manus, cuneisque cicatrix
Stringitur, arboree ceunt plage undique. Summo
Pontifici frater fratris patrata reuelat;
Qui ueniens primo conatur soluere nexum:
Utque reluctantem cernit, benedicit, et orans
Compatitur, refouet; munit, solatur abitque.
At uir perualidus, tanto uincimine fixus,
Panis duntaxat modicum lympheque liquorom
 Hebdomade prima capiebat, fratre coactus,
Qui uictu simili ieiunia longa leuabat,
Pro fratris lapsu parili cruce semet adurgens.
uoluentes hiemes huius tres pondere multe
Hinc uictorini dum iam patientia cunctos
Inflectit, rediens presul uix cogere uincit
Carnibus absumptis sinat ut tormenta resolui
Quis se iudicii dederat memor ipse tremendi.
Is quam post sanctus nituit, quam mira potenter
Egerit, humane non est expletio lingue;
Quique Amiternine cuncto delectus ab urbis
Erigitur presul populo, quo martyre florent.
Frater et ipse Seuerinus, commilito fratris
Sectatorque sagax, post plurima mira datarum
uirtutum, sancta locuples pietate quieuit
 Confessor, functusque loco legatur eodem
Quo uitam mire degens abstemius egit
Luce prius presul quam preeligeretur honesta;
Quem ritu recolit Campana Neapolis almo.



CAPUT XIII. De sancta Domitilla, Marcello quoque et Apuleio, Sulpitio et Seruiliano.


 Aurelianus, ubi solamine uirginis omnes
Dimouit sanctos, Domitillam soluit ab alti
Exsilio Ponti, Terracinamque relegat;
Sulpiciumque rogat claro cum Seruiliano
Conciliatum illam sponse mittantur eorum,
Quo suadere queant animum ad connubia flecti,
uirginis ut comites et eodem lacte refecte.
 Pontiacis sancte redeunti occurritur aruis,
Conspicuas celebris gaudet uidisse sodales,
Conspicue celebrem gaudent uenisse sodalem.
Gaudia concelebrant, nec eodem iure fruuntur:
Hec anime dapibus refouetur, corporis ille;
He recubant epulis, ieiunia Flauia ducit,
Cui socie: »Quia prandemus sponsisque iugamur,
 Non quimus seruire Deo quo talia tractas?«
Illa: »uiris claris desponse rite nitetis;
Obscure si uos alique diuellere malint
Ac uincire sibi persone, assensa negatis?«
---»Auertat Deus a nostris hoc mentibus.« ille.
Flauia sic: »Et mente mea que gaudeo sponso
Rege Dei Genito, celo qui uenit ab alto,
Atque spopondit ei seruantes pectora casta
Sponsas esse sibi, uita donare perenni;
Scilicet ut post hunc cursus presentis agonem
Inducat thalamis eterna luce uenustis,
Angelico semper tribuens gaudere decore,
Ac paradisiaco florum uernare nitore,
Finis ut absque metu illustres epulentur in euum:
Filius ista Dei spondens dum credere uidit
 uix ullum, firmare fidem non distulit actis,
Dans cecis lumen, leprosos famine mundans,
Functaque restaurans amisse corpora uite,
Queis Dominum factis docuit se et uera fateri.«
Theodora: »Herodes, ait, est Rome mihi frater,
Munere preterito captus qui luminis anno:
Illud restaurato tui sub nomine Christi,
Ex ipso nobis si dogmata uera tulisti.«
Euphrosyna sub hec: »Fratrem liquisse fateris
Te Rome cecum, sed filia muta nutricis
Ecce mee mecum,« quam precipit illico sisti.
At Domitilla preces, longum flens, strata, profundit,
Exsurgensque, manus pandens ad sidera fatur:
»Christe Deus, qui pollicitus te semper adesse
Finetenus nobis, que testor uera probato.«
 Cum dicto, mute signum crucis addidit ori,
»In summo Domini loquere, aiens, nomine Christi;«
Muta statim uocem clamans prorupit in istam:
»Est uerus, Domitilla, Deus tuus; omnia uera
Sunt uerbis prolata tuis.« Tunc se ipsius ambe
Asternunt pedibus, credunt, sacrisque dicantur.
Theodore ceco perductus tramite frater,
Donatur, precibus Domitille, lumine utroque
Corporis atque anime renitens splendore superne.
Tunc qui gentiles aderant ex Urbe, nouantur,
Credentes Christo, liquida baptismatis unda;
Hec eademque domus Ecclesia sancta renidet.
Sanctos Marcellum postquam ferus Aurelianus
Eius Apuleiumque schola sub utraque sodalem;
 Hos etiam preter, Domino pro celite plures
Clare iure necis regna ad celestia misit,
Organa leta capit, Melico assultante beato,
Ac uenit ut niteant unius luce diei
 uirginibus tede tribus; at pia Seruilianus
Sulpiciusque, Dei miracula facta uidentes,
Credentesque, pie fidei sua pectora subdunt:
Aurelianus eis sponsas dum ducere suadet,
Hi Domino ferri super his hortantur honorem,
Queis manifesta Dei uirtus radiauerat actis.
Ille nec admittens animum, nec famina curans,
Septa iubet capiant Domitillam arcana cubilis,
Speque actu maiora petit, sic gaudia ducens
uicta pudicitie ueluti iam regna domarit,
Captiuoque datum foret insultare pudori;
Dumque inter thalamis applaudentes salit amens,
Corporis et gestus habitu conuoluit iniquo;
Nescius, infelix, hec inconcessa petendo,
Insita concesse solui sibi federa uite,
 Sanguineis anima est dum iam repetenda latebris,
Exspirat subito, uitamque et ludicra mittit.
His comites uisis Christo se dedere certant;
Luxurius tanti frater post facta tyranni,
Traianum repetens, dominatum poscit in istos;
Quos simul obtentos diuersa cede trucidat.
Sulpicium illustrem claro cum Seruiliano
Prefecto tradens Aniano, accusat iniquus
Christiane famulos fidei, defertque necandos.
uirginibus posthac, trino carismate nexis,
Opposito rideri ab eis gentilia sacra,
Res adimens auidus terrenis usibus aptas,
Ignibus iniectis, penetral secreta beatis
Quod dabat agnabus, flammis incendit adactis:
Prostrate in facies ille, Dominumque rogantes,
 Inter uota precesque animas super ethera tollunt.
Altera sopitis pandebat clara fauillis
Sanctarum rutilum surgens aurora triumphum;
Cesariusque adiens leuita tepentia tecta,
Inuenit intactas tanto feruore beatas:
Nil in eas flamma uestesue audente rogali.
Tum sacra membra nouo tumulans reuerenter et aptans
Sarcophago, pariter claudit terraque recondit.
Sulpicium prefectus agit cum Seruiliano
Dis libent; celebri nuper qui flumine mundos
Se perhibent, fedis iterum nec sordibus addi;
Dumque uia nequeunt adigi atris ritibus ulla,
Sumere submissa gladium ceruice iubentur.
Agro membra suo ipsorum posuere fideles,
 Moto mille uia bis passibus Urbe Latina,
Martyriique loco per tempora cuncta deinde
Horum largiflue uirtus exuberat ipso.



CAPUT XIu. De doctrina, miraculis et passione sancti Clementis.


Interea Clemens eterni semina uerbi
Insistente serens fidei feruore superne,
Euoluit plures, ueneranda uolumina, libros,
Instituens uarias diuino lumine gentes,
Ad uite callem gentilia corda ciendo;
Inque fide constante pios perstare monendo;
Unde et catholicum monita accepere uocamen.
 Relligione per hunc informat Roma Corinthum,
Decernit scribas regionibus ordine gesta
Qui bellatorum satagant expromere Christi;
Ordinat et clerum, diuersi culmine fastus;
Pontifices et quinque sacrat qui partibus orbis
Mittuntur conferre datis moderamina legis.
Hic iubet insignis Dionysius effera Gallos
 Corda petat; Christo Remensia menia Sixtus
Preparet; acquirat Catalaunem Memmius urbem;
Eutropius sancto Sanctonas sanciat ore.
Doctrinis igitur Clemens celestibus instat,
Egregiam monstrare uiam nec lumine cessat:
Romulee institui properant examina plebis.
Inde uiri clari, illustris hinc femineus grex;
Ex quo Theodoram zelo insectante maritus
Insequitur, sanctamque petit Sisinnius aulam;
Celica dum Domini presul mysteria tractat,
Intentusque sacris animo paganus inerti,
Auditu ac uisu plexus uacuatur utroque,
Seque rogans tolli cecum surdumque fatetur;
Tollentes famuli gyro falluntur inani,
Circumagunt errante reum uertigine, ceca
 Nec reperire queunt aditum caligine tecti;
Deque uiri ductu pendens stupet anxia coniux,
Que misso discens puero qua lite laborent,
Sternitur, egressumque uiri poscendo recludit;
Expletisque sacris, uestigia protinus ima
Presulis amplectens, ueniam sensusque marito
Flagitat, euoluens actum euentumque iugalis.
Flectitur antistes lacrymis precibusque petentis,
Proque uiri populum monet exorare salute,
Atque lares, missa prece celitus, expetit egri,
Inueniensque oculis captum audituque uacantem,
Effusis Domino precibus, restaurat utrique.
Pulsa nocte, dies patulas intrare fenestras;
uox simul obliquas capitis penetrare latebras
Incipit; ille, uidens Clementem astare marite,
 Loris astringi famulis hunc precipit amens,
Coniugis illicito perhibens ardore petende,
Thessalice illusum se fuco fraudis ab illo;
Incessit ludens properos aorasia seruos,
Iniiciuntque citi positis uincimina saxis,
Clementem clerumque simul innodare putantes.
Exprobrat antistes ceu saxea corda gerenti,
Dum qui saxa deos coleret, deuoluere dignus
Saxa probaretur; uanis terroribus ille
Appetit hunc, temnit presul, ridetque furentem;
Hinc prece Theodoram fusa benedicit, abitque,
Assiduam precibus mandans insistere, donec
Corda uiri uirtus dignetur uisere Christi.
Theodore oranti uir canitie uenerandus
uisus adesse palam, iam iam properantibus astris;
 Quam merore leuans: »Per te Sisinnius, inquit,
Saluus erit, fratris pateant ut famina Pauli,
Fida uirum infidum faciet quod femina sanctum.«
Unde liquet uisus quod Petrus apostolus ipsi;
Cuius in aduentu malesanus, mente recepta
Tactus corde Deo, humanum sapit, atque iugalem
Accitam Dominum pro se exorare precatur;
Erroremque fatens, tolerataque nubila tractans,
Postulat acciri Clementem ac tradere uera.
Accersit sanctum mulier, narratque relata,
Adueniens presul digno celebratur honore,
Imbuit atque uirum rationis lacte rigatum.
Perceptis fidei dapibus Sisinnius alme,
 Doctorem amplectens, genibus deuoluitur huius,
Pro sibi collatis grates dans Omnipotenti,
Qui se cecarat uerum quo cernere posset,
Auditum tulerat quo uera audire ualeret:
Accusans tenebras, lumen benedicit apertum;
Idola confutat, Christi preconia iactat;
Plurima persequitur, sancta gaudente caterua,
Nomineque exsultant sanctorum fascibus aucto.
Contiguo Phase sacranti fonte piatur;
Annumerantur ei simul, unda almoque renati
Flamine, centeni quater ac uicesima supra
Pars indiscreti sexus, atque imparis eui;
Illustresque per hunc multi sacra dona receptant.
   Lucra uidere piget Christi uirtutibus hostem;
Damna pati captiuorum tam crebra suorum
Angitur, insidiasque petens certaminis atras,
 Instimulat mentes, crudas attollit in iras;
Bella calere ciet, tetrum feruere tumultum.
Deligit his comitem ueteri feruore superbum,
Tarquinii prisco referentem agnomine fastum,
Demonico uulgi stimulo instigare furorem,
Presulis in nomen diro qui munere seuit;
Dispescunt super his populi diuersa ferentes,
Defendunt alii innocuum sanctumque, profantes
Que bona prestiterit, carismata queque salutis
Sparserit, auxilii solamina lata sequentes;
Contra alii toruis furiata mente querelis,
Artibus ista fremunt fieri subtiliter atris,
Culturam Aeneadum queat ut uersare deorum;
Eximio ille Ioui diuinos demit honores,
 Herculis immundo simulacrum demone plenum
Commemorat, ueneris meretricia turpia culpat,
Mercurium, Martem, Saturnum, cumque Minerua
Dianam incusat simul, insuper omnia turpat.
Prefectus, populi tendens sedare tumultum,
Clementem uocitat, lepidoque affamine mulcens,
Nobilibus pretendit auis et sanguine cretum,
Hortaturque deos, queat ut fulgere, colendos.
Iste, nec aduersis nec noscens cedere blandis,
Prefecti monitis animum illustrare beatis
Ac patula formare uirum ratione laborat,
Seditio unde caput teneat, quo plebe tumultus
Prosiliat, rationis amans, ut uitet inepta,
Effugiat tenebras, lucem sectetur amicam;
Multa serens fidei rationis et ubere plena.
 Prefectus regi turbam facinusque reuelat;
Clementem assentire sacris Traianus inurit,
Seu Ponti profugum Chersone et rura subire;
Arentem tolerare eremum glebamque uacantem.
Intimat hec sancto prefectus; at ille beate
Doctrine fulgore uiri componere mentem
Nititur, haud metuens mulctam Augustumue minantem
Respiciens; flectitque uirum, lacrymisque resoluit:
Prospera qui exoptans, accommoda queque ministrat,
Delegansque ratem, largitur congrua naui
E populo multi, clerique ex ordine multi
Egregium amplexi Patrem comitantur euntem.
 Ad loca peruectus sibi delegata beatus,
Offendit profugos, paria alme millia plebis,
Mulctatos inibi saxis ad iussa secandis;
Qui lacrymis omnes, uiso Clemente, repleti,
Pontificem tantum tam dura subisse gemebant,
Quos merore leuans, socium se numine missum
Omnipotentis eis preblando famine tractat,
Gloria consortem quem passio iungit, ut aptet.
Sic medico ceptum mulcens sermone dolorem,
Millibus edicit senis deferrier undam
Sanctorum perlatam humeris arentibus aruis;
Tunc Clemens: »Dominum cuncti poscamus Iesum,
Marmore de sicco qui flumina proflua duxit
In deserta Sina, nunc confessoribus isthic
Letifico promat salientes flumine uenas;«
 Dumque, datis precibus, circumspicit undique presul
Ecce Dei montem super agnum assistere cernit,
Qui pede porrecto innuitur loca pandere dextro;
Haud dubitans Christum sanctus quin cerneret, unus
Pergit, et: »Huc Domini sub nomine uertite rastra,«
Dicit; at hi circa effodiunt, neque tangere norunt
Pontifici ostensam supero moderamine glebam.
Papa leui, ferrum rapiens, loca percutit ictu,
Educitque nouum celesti munere fontem,
Robore qui sumpto fluuium uomit impete letum.
Exsultant populi, Clemens hoc carmine gaudet:
»Impetus exhilarat diuinam fluminis urbem.«
Fonte nouo celeri terras uerrente meatu,
Fluminis exsiliens haud segnius agmine fama
Agros peruolitat, patriam uirtutibus implet;
 Accelerant populi magnalia uisere Christi,
Haustu potantur bifluente, nouoque nouantur
Flumine, quingenteque die super amplius una
Saluate remeant anime properantque dicande;
Septuaginta magis toto fabricantur in anno
Ecclesie, post fana deis euersa solutis.
Tres hic imbre pio populorum corda rigando
Duxerat estates, lucis dum liuidus hostis,
Atra uenena coquens, mentes instigat inanes,
Luminis etherei questus agitare profanos,
Augustique super Clemente exposcere leges,
Innumeras superum plebes quod abegerit aris.
Mittitur huc a Traiano trux Aufidianus
Christicolas punire, deûm uel subdere sacris.
Qui lupus ut rabidus, caulasque irrumpere pronus,
Aut turbare greges late per pascua fusos,
Precipitat seuire, nouas laniare bidentes,
Nec mora, feruentes iugulique ad fenora largos
Accipit hos nudaque ensem ceruice petentes;
Cunctorum inuidet ille neci, negat atque ferire;
Clementemque modo diuina in prelia poscit;
Hunc uafro uariis tentans conamine telis,
Egregiique probans ut ineluctabile robur
Sentit agoniste quem uincere terrea cernit;
Aequoreis adigi cum pondere precipit undis;
Hisque salire putans, superari cerula posse,
Mergentis mandat nectatur ut anchora membris.
Fertur at ille poli regna intraturus ab undis,
 Sidereus dudum factus qui ciuis in undis.
Aetheream petit a summo mens gurgite sedem;
Undis leta uolans, non prefocata per undas.
Exsequie desunt humano funeris actu,
Obsequium sed adest diuino munere latum;
Officium prestent homines qui funeris absunt;
Celicole curent qui munia funeris adsunt.
Ad penam nexa, obsequium fert anchora ductus,
Inque aulam structi deducit membra sepulcri,
Angelica positam fabrica, diuoque paratu,
Sidereis sancti manibus quo membra locantur.
Littoreis populi flentes speculantur arenis
Qualibet aduectum detur si cernere funus;
Discipulis nanciscendi fiducia sancti
Corporis in precibus firma radice tenetur.
 Cum Phebo populum hortatur Cornelius una
Unanimes Christum exorent, dignetur ut illis
Exuuias reserare polum rapte equore mentis;
Dumque uacant iugibus pulsantes sidera uotis,
Spiritus e celo, Rubri qui marmora ponti
Olim arere dedit, retro mare cedere cogit,
Ac longum laxare sinum, per millia pandens
Ingressum populis siccum tria, cernere prebens
Angelica ceso fabrica data marmore templa,
Celitis inque aula fabri moderamine ducta,
Aethereum monstratur opus mirumque sepulcrum,
Martyris arca tegens uenerabile saxea pignus,
Martyriique secus celebris manet anchora testis,
Discipulis auidis sanctum transferre cadauer
Oroma secretis diuine panditur aule,
 Ne uacuare uelint sacris data menia membris,
Festaque dum redeunt, redeunt maris ima terentes,
Altaque signantes sicco penetralia gressu,
Dicta patent, subdunt positorum examina circum
Se populorum uni summo ueroque Tonanti,
Prebet iter solemne maris Clementis, et illo
Insueti pandente salo tria millia callis,
Aerumnis uecti uariis curantur anheli.
Contigit huc quondam parua cum prole profecta
Mater ut ingrediens tandem, solemnibus actis,
Sese impertiret dapibus sobolemque sopori.
Interea sonitu repetentis littora ponti
Concussis mulier sociis turbata recedit,
Precipitesque sequens, animum est oblita parentis;
Immemor amissi sub uasta cubilia nati,
Anticipat rapido metuenda uolumina cursu;
Que mentem, tuta demum statione, resumens,
Pignoris expositi gremio reminiscitur alti,
Atque edens gemitus, portum plangore replebat,
Luctumque ingeminans, summas percursat arenas,
Euecti si quis  geniti uidisse cadauer
Depromat, nulloque, omnes scitata uiritim,
Indicio sumpto, mestasque reducta sub edes,
Continuis longum producit fletibus annum.
Phebeo in semet solito redeunte meatu,
Exspectata diu remeant dum festa colonis,
Illa redit, primosque inter mox prima recurrit,
Si reperire queat saltem eluta pignoris ossa:
 Aequore nam retegente uiam, prima impetit algas,
Precelerat, cunctisque prior peruadit arenas;
Insequitur fluctus, fugientibus imminet undis:
Prima petit templum, ingreditur, prosternitur are,
Explicitis surgit precibus, diuertitur, egri
Imbre rigata genas cordis, madida ora reflectens,
Aspicit en genitum cunis qua parte relictus,
Nondum continui rupisse silentia somni;
 Defunctumque putans, properat lectura cadauer:
Somnum efflare probans, celeris rapit, excitat ulnis,
Incolumem leuat, et populo spectante reportat.
Matre rogante ubinam fuerit tot ductibus anni,
Is nescire refert ducti rota fluxerit orbis,
Una hausisse tamen blandum ceu nocte soporem
Exponit, stupidoque ferens spectacula uulgo,
Cunctorum matris duplicat pia gaudia uotis.



CAPITULA LIBRI TERTII.


    CAP. I.---De sanctis Anacleto et Euaristo.
    II.---De sancto Alexandro papa et sociis eius.
    III.---De relatione Plinii, et ultione tertie persecutionis.
    Iu.---De sancto Sixto papa.
    u.---De sanctis Getulio, Amantio et sociis eorum.
    uI.---De sanctis Seraphia et Sabina.
    uII.---De sancto Eustachio.
    uIII.---De sanctis Eleutherio et Ancia.
    IX.---De apologia Quadrati et Aristidis, et remissione persecutionis.
    X.---De Telesphoro papa et Hygino.
    XI.---De Nouato et Pudente.
    XII.---De sanctis Praxede et Potentiana.
    XIII.---De sancto Alexandro episcopo et martyre.
    XIu.---De sancta Felicitate ac filiis eius.
    Xu.---De sancto Concordio.
    XuI.---De sancto Potentiano.
    XuII.---De ultione quarte persecutionis.
    XuIII.---De pluuia et uictoria militibus per inuocationem Christi concessa.





INCIPIT LIBER TERTIUS.



CAPUT PRIMUM. De Anacleto et Euaristo.


 Ecclesie Clemens Anacleto regmina Rome
Liquerat, a Petro qui consecratus honore
Presbyter, ornat apostolicum fabrice arte sepulcrum,
Pontificum membris dans mausolea locandis;
Hicque secus magnum sortitur busta magistrum.
Quem post Ecclesie cathedram Euaristus adeptus,
 Ortu clara Dei prebent quem menia Rome,
Presbyteris titulos magna diuisit in urbe,
Pontificem statuit septem asseruare ministros,
Dum rationali uerbi dat semina terre;
Martyrioque coronatus petit astra beatus,
Cuius apostolice sociantur pignora tumbe.



CAPUT II. De sancto Alexandro papa et sociis eius.


 Sedis Alexander post hos moderamina prime
Aeui immaturus, maturus mente, capessit.
Pro seruis Domini sacra qui mysteria passi
Corde colens humili iubet hec solemnibus indi,
 Haud impar Elisei, spargi sale precipit undas,
Queis aspergantur benedictis tecta piorum.
Contulit affectu populi cui gratia Christi
Atque senatorum Ecclesie nexare cateruam
Hermen prefectum ad Regem conuertere uerum;
Fonte sacrat simul uxorem, genitosque, sororem,
Mille iugans famulos, et quinquaginta ducentos,
Coniugibus gnatisque una baptismate lotis;
Quos gaudere prius cum libertatis honore
Muneribus prestans Pasche dat luce sacrari.
Ales fama operis, pernicibus excita pennis,
Axe sub Eoo Traiano annuntiat acta;
Ille odisse Deum quem nouerat Aurelianum
Hec legat rapido Romam plexum ire uolatu;
Quique solum pontumque legens, secat omnia lapsu
 Precipiti properus, Romamque repente perintrat.
Augusti uelut Augustus comes Urbe receptus;
Pontificum insano petitur plangore furentum,
Millia Romulee a sacris descisse phalangis;
 Quis Hermes et Alexander foret ausibus auctor;
Attritos sedisse deos, delubra relicta.
Deuincitur Alexander, contruditur Hermes,
Quem custos suasorque Quirinus honore tribunus
Conuenit: utquid se tanto patiatur honore
Priuari, tam uincla pati tolerabile ducat?
Is mutasse decus, non se amisisse fatetur,
Terrenum tolli culmen mutabile posse,
Perpetuo prohibens fastigia diua manere.
Stultitiam reputat suggestor credere uitam
Post cineres, sibi sic uisum olim reddidit Hermes,
Ast ab Alexandro se doctum uera probasse;
Dumque alterna serunt auide commercia lingue,
uentum quo statua prefecto assensa tribunus,
Federe sub tali clauso iungatur ut ipsi
 Limine Alexander, uincimina plura triumphans.
Hermes firmat; abit, prodit, triplicansque Quirinus
Pontifici nexus, aucto custode, tuetur.
Orat papa fides pacto claretur ut isto.
Aethera uota petunt, celi demittitur astris;
Nam, stellis conuexa poli pingentibus, ecce
Paruus adest puer, et rutilans illuminat atram
Tede luce domum, atque sequi se precipit almum.
Ille, dolum metuens, puerum faculamque uidendo:
»Non simul ibo, genu mecum nisi flexeris, inquit,
Commemorando precem Christo dictante profusam.«
Implet iussa puer, dextramque antistitis ipse
Corripiens, per claustra rapit uelut ostia pandens,
Prefectoque iugat clausi intra septa cubilis.
 Insequitur reseratque irrumpens claustra Quirinus,
Inueniensque simul Domino sua uota ferentes,
Quos trusos antris statione remouerat aucta;
Astupet ardenti facule, rebusque tremendis,
Propositoque tenore fidem seruare petitus,
Artibus hec Zoroastreis cunctando rependit
Prefectus contra: »Nunquid nos legimus ista?
Optio gesta tua est, iam credere cede paratus;
Nostri nam Domini permaxima dona tenentur,
Qui dedit auditum surdis et lumina cecis,
Leprosos mundans, paralytica membra reformans,
Demones expellens, animabus corpora reddens;
Qui tulit et functum mihi uite ad munia gnatum,
Quem languore scholis disciplinisque uacantem
Correptum precelsa deûm Capitolia duxi;
 Dumque fatigo graui surdos libamine diuos
Pontificesque precor, uanisque refercio donis,
Orbor, et inceptis animam unicus efflat ab annis.
Questibus eiusdem me tunc his urere nutrix:
»Credulus hunc sancti Petri si ad limina ferres,
Prosperitate tue gauderes prolis adepta.
---Cum priuata  sit uisu, neque reddita luci,
Incolumem narras fore quomodo ob id mihi gnatum?«
Illa: »uides en me cecam, sed credere Christo
Si mallem, exacto fruerer iam lumine lustro;
---I credens, et Alexander tibi reddere lumen
Si quibit, credam sobolem mihi posse reponi.«
Hora calore diem flammabat tertia; pergit
Seque refert sexta, gaudensque uidensque regressa,
 Imponensque humeris frigentem currit alumnum,
Precelerans, uix ut pueri iuuenesque sequantur,
Pontificemque uidens ad me nox pulsa recurrat.
»Ille Erebi Christus puerum sic lege resoluet,
Infit, ut a lethi tenebris puer iste resurgat
Ut semel indultum maneat tibi lumen apertum.«
Sic fusis animam precibus remeare medullis
Obtinuit, sanoque ad me cum pignore uenit;
Eius, quo uiso, pedibus prosternor, et oro
Christi mox fieri seruus; hinc hereo Christo,
Tutorem genito statui, patrimonia cessi
Matris, et ex proprio nonnulla libenter adauxi;
Cetera tum famulis, mecum quos unda nouauit,
 Distribui, cunctos quoque libertate leuaui;
Si qua superfuerunt ea post largitus egenis.
At nunc exertum nec confiscatio terret,
Nec superest hominis morituri offensa pauori;
Participem me illis credens qui munia fassi
Christi, martyrii meruere capessere palmam.
Famine suspensus respondet ad ista tribunus:
»Per uos me Christus hac conditione lucretur:
Nubilis est mihi nata, uiro quam tradere penso,
Egregie decorat hanc indulgentia forme,
Infamis collum torques sed struma fatigat:
Hanc redimite salute, et ei mea cuncta relinquens,
Ingenua Christum uobiscum mente fatebor.«
Presul: »uade celer et claustra ad carceris illam
Duc, tollensque meo Boiam componere collo
 Matura genite, saluamque resumito mane.«
Ille: »Domus habeat cum te mea, qui mihi carcer
Temet restituet? propera, inquit, papa reduci
Illuc me siquidem faciet qui detulit isthuc.
Quem pergentem et eis patefacta cubilia dantem
Intrepidi proceres solito concludere cogunt;
Dumque ualedicit precibus, sibi tedifer astat
Ecce puer, panditque aditum, reuocatque sub uno
Pontificem puncto, mox uincla reponit, abitque.
Post hore libramen, adest cum prole Quirinus,
Custodesque uidens quos liquerat aduigilantes,
Claustra petit, munita probat, signata retentat;
Cernit Alexandrum reserans uestigia pronus;
Astringit, ueniamque petit, cui talia presul:
»Non Dominus noster pessumdare quemlibet optat,
 Conuerti quin peccantes; etenim in cruce fixus
Se crucifigentum petiit peccata remitti.
Tunc presentanti genitam, quot carcere clausi
Hinc iubet inquirat, Christi pro nomine si qui.
Bis deni referuntur, eosque Euentius inter
Theodulusque amicit quos gloria presbyteratus;
Hos sibi deduci digno precepit honore,
Intereaque suam soboli transumere Boiam:
Omnia continuo dissoluens uincla tribunus,
Allambensque pedes, torquem genite rogat addi.
Additur, urgetur, properet, uir iussa facessat;
Quo celerante, puer tede fulgore coruscus
Ilicet effulgens saluam iubet esse puellam,
Addens: »Dege tua semper cum uirginitate,
Efficiamque tuum in celis te uisere Sponsum
 Quem stat amore tuo proprium fudisse cruorem.«
Aethera celicola post hec repente, Quirinus
Presbyteris comitatus adest, sanaque reperta
Prole, replens clamore locum: »Prodi hinc, ait, alme
Doctor Alexander, ne, te tam indigna ferente,
Celitus expressum me fulmen adurat iniquum;«
Que sibi sint prestanda magis papa ingerit, omnes
Sacratu poscens personas carcere clausas.
Conqueritur sanctum custos quid prosit iniquis.
Contra, Dei retegit presul, pro flagitiosis,
E celis uenisse Deum, qui uirgine natus
Ad ueniam cunctos laxandaque probra uocaret.
Conuenit ergo omnes, monitus hac uoce, Quirinus,
 Accelerent, Christi cupiunt qui sacra subire,
Et baptizati pergant pro uelle soluti.
Approperant igitur fidei se subdere cuncti;
Quos affatus Alexander mysteria promit
Celestis Domini, celum terramque regentis,
Omnia seruantem terris ut mittere Gnatum
uirgine progenitum legit, genus omne uocauit
Quique hominum celis, firmans affamina signis,
Ut dederit uitam, tulerit post omnia mortem;
Quam post calcatam surgens penetrauerit ethram,
Subiectisque potestatem dans mira patrandi,
uenturum se prodiderit sub limite secli,
Ut bona det iustis, iniustis digna rependat.«
Subiiciunt omnes hec ad documenta salutis
Audite mentes fidei, manibusque beate
 Presbyteri impositis uite his primordia legant,
Cum genita pariter Balbina, omnique Quirinus
Fonte domu sancto, iunctisque sacratur adauctis
Omnibus ecclesiam uicus  dat carcere abactis.
Compertis quibus, iratus iubet Aurelianus
Adduci, sisti, ductum affaturque Quirinum;
Dilectus sibi cum fuerit, quod riserit ipsum.
Ille sub hec: »Me Christicolam pernoscito factum;
uis occidere, uis duris substernere lignis,
Urere seu flammis, aliud iam non ero quod sum;
Exhibui Christo deuinctos carcere cunctos,
Dimisique exire suos, sed pergere nusquam
Conati, poscunt pugnam pugneque coronam,
Criminibusque fuit dum forte perire patratis,
Quam melius reputant animas effundere Christo;
 Hic Hermes et Alexander, clarique piique,
Esuriens dapibus ueluti gaudere paratis
Martyrio celique manent splendere nitore.«
His ille acceptis, flammante incensior ira
Tam patulo coram fari sermone quod ausu
Non timuit, plectrum iubet abscindatur ut oris,
Et pensus lanios spectatoresque fatiget.
Qui quoque continuans probris agitare tyrannum,
Abscidi mucrone manusque pedesque iubentur;
Tum iugulo expleri, canibusque uorandus omitti;
Cui uia prerepto a iustis dedit Appia tumbam.
uirginitate nitens huius dum filia sacra
Sanifere crebro prefigeret oscula Boie,
Sanctus doctor Alexander: Sine uincula nostra
 Lambere, que repetis [ms. 2, quere Petri] Domini, ac uincimina come.
Sic opera sumpta studioque sequente benigno
Inuenit hec sancti, traditque reperta sorori
Theodore Hermetis probitatis honore colende,
Que decollati studuit dare membra sepulcro
Germani, procul hac nec ab urbe Salaria sumpsit;
Ipsa ubi promeruit post martyrizata sub ipso
Iudice corpoream fratri sociata quietem,
Quem postquam iugulauit atrox comes Aurelianus
Flagitiis reliquos cecis in carcere lotos
Antique impositos puppi, saxisque grauatos
Colla, uehi cunctosque altum iubet in mare mergi.
Deduci posthec papam sistique beatum
 Mandat Alexandrum, lateat que causa requirit
Quod magis occidi tendat quam absistere ceptis.
»Non licet, inquit Alexander, canibus dare sanctum.«
Feruet ad hec, seseque canem furit ille uocatum.
Indiciis presul probat ut cane nequior exstet;
Fixo diuinis minatur flagra tyrannus;
Despicit iste minas iactantem, spernit honores
Punitorum ab eo fastus et culmina prefert.
Exsecrat intrepidus rabidum temnitque furentem;
Qui ferus appensum torqueri precipit almum,
Unguibus et radi, face lampadibusque cremari.
Ista diu passum nulla resonare seuerus
uoce stupet sanctum, rogitatque silentia mira:
Ille Deo fari se deposcendo fatetur,
Increpat et stolidum tormentis sacra rogantem:
 Annorum monet ille fere triginta iuuente,
Cogitet inuictum mentis, hunc iste salute  .
Hocque cruore palestrita dum sudatur agone,
Dira se perhibens uiduandam morte mariti  ,
Pilato ut uisis olim perterrita coniux,
Mittit et absolui suadet fortem uxor athletam;
uerba ferox spernens socios certamen inire
Mandat Alexandri; relegunt uestigia leti,
Iamque Patris palmas stadio contingere certi.
Ignibus infelix Stygiis feraliter ardens
Ut prodit inuictos urget feruere caminum;
Tunc ut, Alexander, iubet, atque Euentius, annos
Octoginta gerens, auersi dorsa ligentur,
Candentique dati flammis fornace crementur;
Astans Theodulus penarum horrore prematur,
 At fornacis Alexander furibunda triumphans:
»Theodule, accelera nobiscum, frater, et alge;
Ille etenim tres qui pueros apparuit inter
Hebreos quartus, nobiscum exsultet et isthic;«
Theodulus flamma irrumpens intersecat ignes,
Cum sociisque Deo grates laudesque rependens,
Concinit: »Ecce tuos examinis igne probasti
Nos, Pater, istius, nobis nec adheret iniquum,
Igne furens uicto flammatur mente tyrannus;
Effert, hortatur, dubioque in crimine pendens,
Presbyteris tandem ceruices demetit ense.
Nec tamen hoc patitur pape finire palestram,
uisceribusque animam rimatur in omnibus altam,
Multifora terebrans fortissima cuspide membra,
Sic decorat triti tanto molimine floris
 Egregius rutilum meritam petit ethera sedem,
Dumque insultat ut implicitis grassator amarus,
En uisus iuuenis gerulus gestaminis igne
Accensi chalybis uirge quasi quam iacit ante
Hec addendo pedes: »Meritum, Aureliane, capesse,
Tartaree nigra namque patent tibi guttura porte,
Ast quibus infrendes paradisi aptantur amenis.«
Attremuit dictis, febrisque accenditur igne;
Mens fugit, ac rabie rapitur, quatiturque phrenesi,
Lingua editur, uita tetricas raptatur in umbras,
Atque Seuerine presaga profata marite
uera quidem, sed sero probat; que saucia, gestis,
Membra beata rapit hecque in sua predia ducit,
 Inque uia Nomentana procul Urbe recondit
Millibus ut septem, cum papa Euentius illic,
Sarcophago ut iuncti flammis tumulentur in uno.
Theodulum recipit modo corpore tumba seorsum;
Spiritus a sociis at non discernitur ethra.
Membrorum Imma triumphantum deuota sepultrix
 Tegmine ciniphii corpus tenerum asperat hirci,
Atque beatorum tumulis astrata recumbit;
Obtinet a sancto precibus dum presule Six o
Hec in rura loco sacretur episcopus illo
Martyribus dignum post exhibiturus honorem;
Pontificem sic inde locus consuetus habere.



CAPUT III. De relatione Plinii et ultione tertie persecutionis.


 Deniqueret hic plures uariis et partibus orbis
Tempestate sub hac terrestria regna triumphant;
Funeribus quorum permotus Plinius unus
Ecclesie uastatorum fert sceptra regenti
 Traiano monitus: »Hominum mitissima seuo
Omni pene die ruerent ut millia ferro
Nil contra leges Romanaque iura gerentum,
Nec sceleris nece plectendi cuiusque reorum,
Ni Christi pro laude Dei, et conuentibus equis.«
Rescribit Traianus ad hec: »Ne quisque requirat
Christicolas iudex, at puniat interceptos;«
Semisoporatus per quod feruentior ignis
uisus, amicorum insidiis haud dempta facultas,
Imo dolis furum uexantur castra piorum.
At non ille oculus uigil Isrelis amator,
Pupilla obducta legi fauet altor inique,
Imo pari rutilis compensans omnia lance
Prepollens auctoris opus huiusce nefandi
Euertit sceleris, domus aurea tacta Neronis
 Dum celi flammis, cineres consedit in imos.
Mox Romani orbis loca telluris tria quedam
Funditus absiliunt Asie concussa tremore;
Quattuor exequans tellus sibi subruit urbes.
Grecia quo geminas motu, quo Gallia perdit,
 Antiochique Syre pars maxima concidit urbis.
Nec solum hec homines, quin perculit ultio diuos,
Dum quasi cunctorum quedam simul aula deorum
Pantheon Rome diuino incenditur igne,
Tunc ueluti quondam ciniphes Pelusia rura
Emerse subito, quateret dum tertia plaga,
Orta situ et squallore locis animantia fedis,
Omne genus hominum sueta ac pecus urere morsu,
Densatim seuos in uibrauere colonos:
Iudei uariis effusi ita partibus orbis,
Aegyptum, Libyam, Cyprumque, aliasque calore
Emoti terras subito infestando quietos
Turbant, ac uacuos fere dant cultoribus agros.



CAPUT Iu. De sancto Sixto papa.


 Sixtus Alexandrum sequitur, qui culmina sedis
Nactus apostolice, regimen disponit honeste,
Dans tractanda Dei solis sacra uasa ministris,
 Subiectisque huius moderans insignia sedis,
Qui martyr penetrans, Adriano principe, celum,
Busta secus Petri tumuli sortitur honorem.



CAPUT u. De sanctis Getulio, Amantio et sociis eorum.


 Plerique celi regna dicto principe
Mercede fusi consequuntur sanguinis,
Bacchante nube retro cepti turbinis.
Parauit astra carne tunc Getulius,
Ad quem tenendum quod fide firmissimus
Et disciplinis degeret doctissimus,
Sermone multos actibusque roborans
In lege Christi, Cerealis mittitur,
Collega cuius militarat Amantius,
 Qui carne frater ac fide Getulii;
Uterque gratus Adriano principi,
Docens repertus plurimos Getulius
Fratrem tribunum propalauit Amantium
Metu Adriani qui latebat abditus;
Quem Cerealis haud opine contuens
Plenus sodalis fit salute gaudio,
uitamque sumit hoc reperto spiritus;
Nam diligenter ueritatis lumine
Christique cultu ab his docetur Patribus.
Romam inde pergunt, atque Sixto presuli
Mox baptizandum Cerealem suggerunt:
Factumque Saulo sicut olim contigit,
 Ut qui tenere Christianos uenerat
Sit ipse tentus; qui salutem tollere
Properabat almis, saluus idem fulserit.
Hunc preses arce Christianum erarie
Quidam Adriano deprehendens nuntiat;
Qui consularem dirigit Licinium,
Quo Cerealem uinciat uicarium;
Cum quo beatus stringitur Getulius,
Ac Primitiuus cumque eis Amantius,
 Tum Cereali consularis infremit:
»uite tibi sic facta desperatio
Precepta temnas ut procax dominantium
In uni ersi rebus orbis principum?«
Cui Cerealis: »Insuper contradidi
uisitationis integre molimine
Census fugaces, et redegi in publicum,
Semperque me seruire Christo spondeo;
uita perenni perfrui credo et peto.«
Tum consularis: »Dic mori an uis uiuere?
Qui: »Luce uite ni frui contenderem,
Christi supernam non faterer gloriam.«
   Relisus ille firmitate martyris,
 Umbone rupis ut minacis alueus,
Petit columnam precluem Getulium,
Libare Marti, seu Ioui iubens eum.
Ridet beatus dissipati insaniam,
Pharos furentis ut procellam Doridos.
At corda qui nequiuit alta ledere
Ad lesionem uertat arma corporis;
Carnis amictus impudice diripit,
Quatitque mentis septa inexpugnabilis;
Firmumque robur ut renoscit martyrum,
uictus cercet gloriantes carcere,
Quo per dies et mansere septem et bis decem,
Postque Adriano nuntiantur uiuidi,
Christoque fidi a quo iubentur ignibus
Tradi. Beatus ad rogum Getulius
 uiuens triumphat, fustibusque mox caput
Lesus diuellit, corripit uictoriam.
Tredecim fidelis meta agonis millibus
Ab urbe ponit, hincque penetrat ethera;
Tiberisque ab undis Symphorosa colligens,
Uxor beati condecens Getulii,
Suo relatos collocauit predio;
Que nec diu post coniugis certamina,
Sodalitate filiorum predita,
Martyrisata scandit ethre culmina.
Que, cesa palmis et librata crinibus,
Elata terris fit polo contermina,
 Celique discit ambulare semitas.
Inuicta terris ut probatur ere,
Deuincta saxo mergitur sub flumine,
Ex quo triumphans sumitur mens ethere.
Germanus eius principalis Tiburis
Lectum cadauer auferens Eugenius,
Terreque mandans membra condit terrea.
Aurora Phebum ducit alto ut Indico,
Septem imperator mandat indi stipites
Humo hisque nexos Symphorose filios
Tot onerari se iugis cruciatibus;
Tensi trochleis, tela Crescens gutture
Exhaurit, alto Iulianus pectore,
Nemesio sub corde ferrum conditur,
Per umbilicum Primitiuo figitur:
 Iustinus omnes tractus artus scinditur
Cunctisque carnis uita frenis pellitur;
Silua inde Stacteus fusus alte ferrea
Ab spiculorum turbine intrat ethera.
A pectore aluum fissus hic Eugenius
Exutus imis astra membris ducitur.
Mestis eunte in crastinum iugalibus
Titane, demerguntur alta ab hostibus
Fouea sacrata lancinatu corpora;
Septem uocarunt ad Biothanatos locum,
Claris piorum lucidi uictoriis.



CAPUT uI. De sanctis Seraphia et Sabina.


 Tempore uirgo sub hoc Seraphia passa renidet,
Sanguine quam generis signauimus Antiochenam.
Illam, dum laribus fouet hospes clara Sabina,
Iuncta ualentino, quondam cui fama decori
 Principe nata metallorum presignis Herode
Presidis audita rapiunt laude officiales;
Facta uiro presens, dis sacrificare iubetur.
Illa: »Deum timeo, Dominum colo cuncti potentem,
Qui celi terreque sator; nam numina uana
Queis libare iubes, non dii, sed demones exstant;
Nec licet hos orare mihi, que seruio Christo«
Dumque fidem celsam dictis attollit apertis,
Lasciuis stupro geminis mandatur ephebis,
A quibus obscuri in penetralia ceca cubilis
Clauditur; utque petunt inceste attingere castam,
Intima concusso tellus eliditur antro,
Exanimesque ruunt omni uirtute relicti.
Ast ubi iam rediens terris aurora uirisque
Purpureo uehit ore diem, cognoscere factum
 Presidis ingressi sanctam inuenere ministri
Instantem precibus, stratos ut morte petulcos;
Dumque opus ethereum mirantes undique multi
uisere concurrunt, preses iubet ante tribunal
uictricem subigi, ferrique stupore iacentes;
Quos uotis tetigit mandans ita uirgo profusis:
»Surgite, et in Christi consistite nomine recti.«
Actutum, uelut excusso pulsoque sopore,
Incolumes surgunt pedibusque insistere gaudent.
Cognitor, ut mulier, rogitat, mutauerit illos,
 Amentes dederit, uirtute resoluerit acta,
Illi: »Sol uelut ingressus resplenduit alte,
Precellens iuuenis mirus uisuque decorus,
Nos inter qui se obiiciens istamque puellam,
 Defectu fulgore suo nos atque tremore
Concussit.« Iudex furiatus subdere diuis
Precipit hanc animum, quod agat nisi, fata minatur
Patris. At illa: »Tui Satane nunquam impleo iussa,
Christi precipuo que nomine fulta resulto.«
Lampades inuicte iubet apponantur utrinque
Ardentes lateri; maturantesque ministri
Pone cadunt, forti rabiem uincente puella.
Attollensque iterum caput, hec exsibilat anguis:
»Pare clam, biothanata, et maga, legibus equis
Effugere ut ualeas penas consultior atras.«
Illa: »Bioth natos  uos esse probatur,
Prestigiisque nigros, uiuum uerumque negatis
Qui Dominum, laruasque colendo peribitis ipsi
Herentes; ego supremo Dominoque Deoque
 Offero sacrificans. me me dignetur ut ipse
Sumere, peccatrix licet, at sum uernula Christi.«
Ceditur hinc duris robusta uirgo bacillis,
Ponderibusque flagellatis humus intremit imis,
Et pauefacta piam collidere uirga puellam
Frangitur, ac ualido lumen petit impete diri
Presidis, atque attrita graui pupilla dolore,
Cecum corde notat restincto lumine luscum.
Ille furens cruda dempte facis acriter ira,
Lege uelut posita capitalis ut ultio tollat,
 Temnentem dictat proceres et publica iura,
Dans magicis patrata Dei uirtute figuris.
Hanc rursus metam mox clara Sabina petentem
Prosequitur Christi fidei deuincta per ipsam,
Cui preses: »Quid dedecoras, uilemque fateris
Hoc temet quo Christicolis connectere cultu,
Coniugii monimenta decusque oblita parentum,
Aspernansque deos quorum te incurrere motus
Horreo? Quin remea propriasque reuertere ad edes,
Atque relinque magam que multos artibus atris
A cultu remouens fecit secedere diuum.«
Alma Sabina: »Huius, prauam quam fare, puelle
Artibus o suasus, ueluti sum suasa, ualeres,
Impia spurcorum simulacra probare deorum,
Et uerum cognosse Deum qui, premia iustis
 Aeterne tribuens lucis, dat Tartara prauis.«
Hec ad uerba uerens preses sinit ire Sabinam.
uirginis illa pie finem palmamque triumphi
Exsequiis celebrans dignis claroque nitore,
 Relliquias capiens pretioso munere claustrum
Condecorat mausolei sibi rite parati;
Huncque interpositis aliquot comprensa diebus,
Sistitur Elpidio, censor qui his hanc rogat orsis:
»Tunc ualentini quondam preclara Sabina
Uxor, et illustris proles Herodis haberis?«
Illa: »Ego sum, grates Christo laudesque rependo,
Qui peccatricem me sordibus eruit atris,
Serua nitens eius dum me Seraphia uinclis
Absoluit lemurum, Dominum dans noscere uerum.«
Queis bile incensa sententia iudice dicta,
Pretentis procerum probris temptuque deorum,
Et cedi gladio fortis decreta Sabina,
Egregie dotes titulis fiscalibus addi,
Cuius ab illustris meriti sublata locantur
 Membra uiris ipso quo condiderat uenerande
Ossa sue tumulo fidei pugneque magistre,
Arcus Faustini, Iouis area uindiciani.



CAPUT uII. De sancta Sophia et filiabus eius.


 uirgineus decor hic trino splendore coruscus
Martyrii meruit nexa radice coronam,
 Tunc Charitas, Spes, atque Fides, cum matre Sophia.



CAPUT uIII. De sancto Eustachio.


 Fertur eo Eustachius, Placidus cognomine dictus,
Turbine cum genitis simul Agapio, Theopisto,
Iuncta uxore, triumphalem meruisse nitorem,
Quorum actus mira stupidi ratione leguntur.
Militie princeps captus dum figere ceruum
 Appetit, ut fuerit Domino uenante sequacem,
Ut data perdiderit terreni munera census,
Insuper uxorem, natosque, et pauper in agris
Ruricole ediderit uitam mercede laborum;
 Quomodo quesitus, qua post indagine uisus
Militie antiquo sit restauratus honori;
Repperit ut natos sociamque abiturus in hostem,
Quique triumphatis reduci redit hostibus ense,
 Contemnensque deos, fana aspernatus abire,
Traditus ut beluis abiit ueneratus ab ipsis,
Clausus cum genitis nuptaque Phalaridis igne
Ut simul astra petit tormento illesus aheno.



CAPUT IX. De sancto Eleutherio et Antia.


 Tunc Eleutherius uirtute et sanguine clarus,
Messana celebri presul pietate regebat,
Qui feruore Dei castoque decore uenustus
Captantes ubi se captans dat sub iuga Christi,
Ignitum Chalybis lectum, pro laude Tonantis,
 Feruentis pice, pinu, oleo sartaginis ignes,
Craticule prunas robusto pectore uincit,
Expositusque feris superat pietate leones.
Sic gladium iugulo rapiens cum matre recedit,
Antia que felix felici pignore gaudet.



CAPUT X. De apologia Quadrati et Aristidis, et remissione persecutionis.


 Dum bacchans passim per rura, per oppida talis
In sanctos uice grassatur uiolentia legis,
Fontis apostolici restabant dogmate clari,
Insignesque uiri, quorum Quadratus herilis,
Effultus fidei doctrina et flamine uates
Sidereo, scriptisque uiam propugnat et ore;
Quique apologetica pro relligione uolumen
Christigena serie expediens illustre, uigore
Id ueri uallans Adriano offerre sategit.
Tunc opus et quoddam egregium ratione nec impar,
Premissi etherea redolens Aristidis aura,
Suscipit hic princeps nostre sub laude fidei,
 Presidis et graii [cod. 2 granu] capiens consulta Sereni,
Re super hac mites, non impellente reatu,
Christicolas sceleris puniri cernit iniquum;
Damnari illicitum censens sine crimine nostros,
Mox face flagitii furiatos cede repressat
Summa Iudeos, ultus quos excruciabant
Sanctos quod socii sibi non traherentur in arma
Romanos contra; Solymaque hos arcet, eamque
Restituens muris cedit cultoribus almis,
Et patet his patrie meritis sine more uocatus
Priscorum, coniux Augusta, fauente senatu:
Sed uictor bellis rem legibus ordinat equis.



CAPUT XI. De Telesphoro et Hygino PP.


 Post Sixtum Rome solium Telesphorus ornat,
Iuris apostolici delectus ut anachoreta
Angelica populos quam uasta per egerat arua
Instrueret uita, sobrii qui tradere belli
Instrumenta uiris feruens, precedere sanctum
Que tenet Ecclesia statuit ieiunia, Pascha;
Natalis peragi Christi mysteria nocte,
Tertia nec preter nisi candeat hora diei
Qua crucis ethereus subiit miracula fulgor,
Hymnus et angelicus monet inter sacra resultet.
Hinc martyr renitens claroque in fine triumphans
Conditur ad sancti sanctus sacra pignora Petri.
 Successor clerum disponit et ornat Hyginus;
Hac quo perfuncto per quattuor inditur annos
Sede, Pius uita celebri cognomen honorans,
Pastoris frater pietate ornatus uterque.
Istius sub episcopio librum edidit Hermes,
Quem prime Pauli schede mandata salutant,
Angelici sibimet monitus data iussa reuelans;
Pascha die trahit a Domino qui nomen agendum
Schemate pastoris, hoc celicola imperitante,
Quique legi Graiis solitus per publica templa,
Credi Hieronymo dignus testante libellus.



CAPUT XII. De Nouato et Pudente.


 Hoc nituere uiri egregii sub presule plures;
Namque superstes adhuc florebat honore beatus
Lucis apostolice radians splendore Nouatus,
Timothei frater, Domini usque suprema minister;
Ille Pudens etiam cognomine et arce pudoris,
 Discipulus Pauli, titulum qui nomine sancti
Pastoris clare fabrice construxit, honore et
Dogmate apostolico sumptum baptismate cultum
Insontis tunice ad finem seruauit honestum.



CAPUT XIII. De sanctis Praxede et Potentiana.


 Huius Pudentis sanctitate preclues
Praxedis ac Potentiana filie,
Quas luce uerbi et castitatis educans
Seruire Christo destinauit uirgines;
Que post parentis excubantes transitum
Oratione, laudibus, ieiuniis,
uitam benignis excolebant actibus,
Suum erogantes omne Christi pauperum
In subleuatione patrimonium.
Fontem lauacri fabricata in regia
A patre Pastoris beati nomine
Struxere earum quo niterent uernule;
Quorum hic pius rutilante Pasche lumine
Nouies decem sacrauit, et sex gurgite
 Splendore libertatis omnes preditos,
 Sequique Christi in bella signa promptulos.
Istis sorores inclyte uirtutibus,
Post patris era pauperum per uiscera
Christi refusa, post agones plurimos
Celum petunt pro castitate exercitos,
Pii laboris munerande premiis,
Cemeterio decore Priscille edito
Secus Pudentis ossa patris condite,
Postquam piorum multa bustis comere
Studuere membra glorioso funere.
Hec inter almum martyrem Symmetrium
Cum bis decem duobus et sodalibus
Prexedis aptis texerat mausoleis,
Quos Cesar Antoninus ensis impii
 Pro laude Christi cede fecit obrui.



CAPUT XIu. De sancto Alexandro episcopo et martyre.


 Princeps hic atrox post Neronem Ecclesiam
Iam persecutione quarta feruide
Crudelitatis iussa spargens atterit,
Sub qua piorum honore sancti nominis
Cruor profusus plura mundi in climata.
Miraculorum gloria clarissimum
Hec martyrem dat sanctum Alexandrum polo.
uirtutum huic rumore latum cognito,
Quodam cadauer algidum sub tempore
Functi hic parentes admouere, crederent
Illi rependunt, prebituros se fidem
Christo rigentem si resoluat funere;
uite beatus uota Regi destinat,
Dein gelato precipit cadaueri:
 »In Patris, aiens, unicique Filii
Sanctique surge Spiritus uocamine.«
 Hic excitatus uoce celsa hec promere:
»Audite, cepit, uos parentes, et simul
Plebs uniuersa: ductus a teterrimis
Duobus ora turbidis Aegyptiis,
Puteique missus sum loco obscurissimi;
ueniente ephebo sed repente splendido,
Locus tremore totus ipse tunditur,
Clamatque iuuenis ille fulgidissimus:
»Puerum sine ulla mox mora remittite,
Famulus Dei quod hunc Alexander uocat.«
Et en reductus, cernitis, sum corpori.
Nunc, domine, lympha tinge Alexander pia
Me, ne uidere detur, huic quod hac die.
Nomen resuscitati erat Luceius,
 Cum quo sacrati fonte fulgent celico
Centum et quaterna neophyti proportio.
 At fama sanctum ubique dum respargeret,
Hac motus Antoninus electum Dei
Corneliano dat tenendum presidi.
Ille hunc celebrantem et docentem mystica
Ad iussa prendit incitati principis,
Agitque Romam denotandum Cesari,
Manus reuinctum cui beatum suggerit.
Alto rogatus ut perorat syrmate,
Christi superne ueritatis in fide;
Duro iubetur macerari robore;
Dein nigranti surrigi custodie:
Quo deditis meante cum custodibus,
»Cesar reclamat quattuor dies tibi
Induciarum dantur his cultus tui;
Explode uanitatem, et ultro nos adi.«
 ---Iam preterisse  estima dies
Hodieque comple que retractas tormina.«
Crescentianus hunc secutus presbyter
ualentiano iunctus et Bonifacio.
Ceci beato clauso horrore carceris,
Quadam sedebat eiulans sub arbore,
Luctum secuto qui sopore marcidus
Curas ferentem contuetur angelum
Hecque intimantem: »Roboraui presulem
uestrum, resoluens uisitando uincula;
Et nunc cauete iam sedere sub arbore
Ne uos tyranno forte prodat nuntius.«
Eductus hinc antistes e custodia
Crudo exhibetur lancinandus principi.
Pensus catasta dissecatur unguibus
 Laterumque flagrant ustione lampades;
Ista et triumphans ductus atque Apollini
Ut orsa uoti celsa agit trans sidera
Pars cum deo perculsa fani labitur.
Cesar, dolosis imputans hec artibus,
Sanctum ferinis dat uorari dentibus;
Quem belluarum nulla dum contingeret,
Calore summo ardere fornacem iubet;
Indutus ille feruidis candoribus,
Medio precem securus fudit ut rogo,
 Nullum calori restitit uestigium,
Fornace leto mitigata martyri.
Caput recidi mox tyrannus precipit.
Unus ministrorum, ore corda proferens,
Exclamat, Herculianus huic uocabulum:
»Crudelis Antonine, capte sensibus
Tyranne, cur sic cecus et surdus riges?
Christi ecce seruus post acutas uirgulas,
uictas catastas, ac flagrantes lampades,
Post ungularum fossionem, et idoli
Templique casum, post leonum turbida
Ursorum et ora clausa, fornacis rogum
Post enecatum, letus enses expetit:
uerum Deum quis esse gurdus  ambigat
Qui tam suos uigore celso roborat?«
 Quem Cesar, ira plenus, ut cruciatibus
uariis fatigat, ense tandem percutit.
At immolandus presul obuiam sibi
uiduam precatur commodare orarium;
Sumptoque, sancte se crucis signo tegens,
Tunica retectus, stansque sola in linea,
Oculos amictu mutuato contegit,
Genibusque flexis haurit impetum necis
uiginti ab Urbe segregatus millibus.
Mox facta terre conuibrate motio
Thermas et omnis tecta uici subruit;
Orariumque femine quod proditum
Iniquitatis milites astruxerant;
Quodam ferente pusione redditur,
Quem celicum fuisse constat incolam;
 Quem mox resumens cum stupore linteo,
Confessa Christum fert honorem martyri.
Crescentianus et sodales presulis,
Pandente eodem, consecuti pignora,
Loco locarunt quo camini feruidos
Pressit uapores, dantque marmor continens
Nomen beati, dignitatem, limitem.
Cui papa cryptam construens post Damasus,
Illo decenter ossa sancta transtulit.



CAPUT Xu. De sancta Felicitate ac filiis eius.


 uexatione uicit hac Felicitas
Dilecta Christo consecrando pignora.
Uberrimam post leta dans poma arborem.
Prefectus hanc conatus arte uertere,
Mulcet serenis, ac minatur aspera.
Serena, seua, blanda ducens tristia,
Huic reddit illa: »Nec resolui mitibus,
Nec quibo frangi seuientis asperis,
Nec me supernus occupari Spiritus
Sinet aucupantis proditoris retibus;
Secura quare sum superstes uincere,
Etsi trucider, te triumphabo integre.«
Prefectus, inde bella matri comparans,
Die resedit Martis in foro altera,
Hancque exhiberi prole septena iubet
Stipatam, et indulgere natis admonet.
 Ad quem beata his utitur Felicitas:
»Crudelitas tua, lenis exhortatio,
Pietatis huius impia est miseratio.«
Hinc uersa charos conuenit sic filios;
»uidete, nati, celum, et intuemini,
Hic Christus almo sustinet uos cum choro;
Pugnate uestri pro salute mentium;
Eius fideles uos amori pandite.«
Alapis ad ista hanc concuti dat Publius,
Et conuocans litare suadet liberis.
»Hortaris, infit, stulta Ianuarius;
Conseruat autem summa me sapientia,
Dabitque cuncta uestra uinci tormina.«
uibice plexum hunc censor abdit carcere.
Felix secutus: »Unus est quem nouimus,
Cui uota pure seruitutis soluimus;
 Ne crede nostri caritate diuidi
Nos posse Christi; seuiant si uerbera,
Nec nostra uinci nec potest uerti fides.«
Philippus inde: »Quos uocatis uos deos
Nec sunt potentes, nec habentur numina;
Simulacra uana, spurca, sensu inania
Sunt; his subactos stat perire in secula.«
Siluanus inquit: »Ista si probaueris
Tormenta nos timere transitoria,
Aeterna uictos auferent cruciamina:
Nam scimus equis splendeant que premia,
Que sint iniquis constituta debita:
Idcirco leges terreas contemnimus,
Obtemperare celicis contendimus.«
»Sum seruus inde Christi Alexander Dei;
 Hunc ore fassus corde firmo credulus;
Indesinenter oro, supplex percolo
Infirma quam tueris etas corpore
Cane nitela permicat prudentie.«
uitalis exin: »Ille uiuit qui Deum
uerum precatur, haud rogat qui demonas.«
 Tum Martialis: »Qui Deum uerum abdicant
Urentur ignis flamma ineluctabilis.«
Hec prosecuti moribus pro strenuis,
Regis supremi iudicisque seculi
Amore fratres ac timore feruidi,
Censor lituris dicta legat principi;
Quos ille penis interire dissoni
Per differentes dat direptos iudices.
Post seua quorum flagra Ianuarius,
Post carceralia uincla plumbo ceditur;
Felix peremptus cum Philippo fustibus;
Siluanus alto uergitur fastigio;
At Martialis atque Alexander pia,
uitale iuncto, colla secti demigrant
uite perennis subituri gloriam.
 Post passiones tot quot edit pignora
Parens beata plectitur nouissima,
Et prole celis obuiante predita,
Regis superni permeat palatia
Sumptura certa premiorum gaudia.



CAPUT XuI. De sancto Concordio.


 Hac cede Spoletana sanctum ciuitas
Celis sacrauit martyrem Concordium.
Hic patre Rome Gordiano gignitur,
Qui constitutus fulsit olim presulis
Pii ordinatione subdiaconus,
Tituloque post Pastoris auctus presbyter
uixit superna seruitute nobilis
Precibus benigne fultus ac ieiuniis:
His luce degens, his tenebris excubans,
 Cum prole fulcris pauperum instans sedulus;
Hunc qui beato commaneret Eutychi
Suo moranti in predio Salaria
Mittit uolentem celsa scandere filium.
Quidam manens in urbe Spoleto comes,
Torquatus, horum liuidus preconiis,
Beatum ab agro deuocat Concordium
Queritque scitans quo uocetur nomine.
Respondit ille Christianum se fore [pro esse.]
Comes: »Requiro nomen, haud Christum tuum.«
»Sum Christianus, iste, Christum predico.«
Urgetur ad profana fortis in fide;
Durat seueris dorsa cesus fustibus.
Posthac beatus Eutyches cum presule
ueniunt rogantes iudicem pro martyre,
 Aliquotque poscunt hunc sibi diebus dari
Comitis fauore [cod. 2, fauorus] forte presul Antimus
 Petita sumit, ordinatur presbyter
A quo diebus prestitis Concordius,
Et consecratus restituitur iudici.
Circa salutem quod uolutum poscitur.
»Salus at ille Christus, inquit, est mea,
Cui laudis ipse sacra semper offero.«
Comes, furore plenus, appensum diu
Torquet; dat inde ferro onustum carceri,
Solatione quo leuatur celitum.
 Tribus peractis in catenis noctibus
Superare mentem corpus aut feruens comes
Legat litantem cede mentis qui necent,
uel respuentem cede carnis immolent.
Missi irruentes libet ut satellites
Iouis ferentes imperant statunculum
Stricto uel ense colla sectus appetat:
»Tibi rependo, Christe Iesu, gratias,
Animoque celsus in Iouis uultum spuit.
Confessione fretus alti nominis
Caput recisus ense, mentis integer
Emittit astris gloriantem spiritum.
Glebam relicti colligentes pignoris
Gemina benigni caritate clerici
Iuxta recondunt lota cede menia,
 Locoque eodem fonte uite proflui
Unde liquoris excitantur plurime.



CAPUT XuII. De sancto Pontiano.


 Hic Pontianus Fabianum turbine
Sub hoc triumphans seculi cum lumino
Christi superne particeps fit glorie.
Interrogatus quod sibi uocabulum:
»Mihi Pontianus  a parentibus,
At maius illo Christianus nomen est.«
 Iratus orsis, Fabianus exui
uirgisque cedi Pontianum precipit.
Cesus, cruoris dum fluore humus madet.
Nudis iubetur feruidas uestigiis
Pressare prunas. Martyr inquit: »Ambulo
Christi mei uirtute feruorem hunc super.«
 »Calida manum tu tingue Iouis in nomine.
Dictis relisus ille suspensum iubet
Uncis athletam lancinari ferreis,
Atrocitate dum fatiscit carnifex;
Deinde trusus cecitate carceris
Corroboratur a Deo datis uiris.
Item, reductus ad duellum, exponitur
Spectante binis oppido leonibus,
Qui, mansueti martyris facti fide,
uitant beati membra testis tangere.
Cetus tuens hec: »Christianorum Deus,
Exclamat, altis magnus est clamoribus.«
Iterum beatus carcere remittitur;
Bis sex diebus hunc tenebris obsitum
Homines uetantur alleuare affatibus.
 Nequit sed alta celicorum caritas
 Claustris repelli, uel cerceri seris;
Quin cui dapis negatur esca terree
Supero ministrat ferculum solamine,
Celique pascens roborat saturamine.
Isto dierum deuoluto tempore,
Dum iam putantes hunc laniste mortuum,
Auferre corpus se latebris ingerunt,
Laudes canentem perstupentes audiunt,
Eductus actus est grabato ferreo,
Plumboque dorsa sparsus igne feruido;
Dum paruipendens ista ridet arduus
Bellator, alta mente calcans tormina,
Confusus edit censor atrox prelii
Mucrone metam: sic, minutus uertice,
Martyr superne regna scandit glorie;
 Gaudent recepto consodales pignore.



CAPUT XuIII. De ultione quarte persecutionis.


 Turbo uolans hic diuiduus sola Gallica quassat
Atque Asie, multosque fero tortore coronat
Sanctorum ualidis uincentum terrea bellis.
Pestis at insequitur regionibus acta per orbem
Romanis, tabo inficiens data corpora morbo,
uermibus atque adigens, olim ceu regna Canopi
Improba corrupit uerme atque putredine musca.
Missa lues ipsam mox, que caput impietatis
Exstitit, Ausoniam uasta sic clade trucidat:
 Qua sine ruricola passim rura, oppida, uille,
Desertum, siluas, magnas et uersa ruinas,
Occiderint acies late cuncteque phalanges
Romulee, longinqua procul hiberna colentes,
uindicis absumpte tanto feruore feruntur;
Utque exorta crepant mox Marcomannica bella,
Nonnisi delectu fuerint tractata recenti,
Quem struxisse datur Marcus tres iugiter annos.



CAPUT XIX. De pluuia et uictoria militibus per inuocationem Christi concessa.


 Hec Christi uirtus Domini moderata probatur,
 Non nostris tantum, externis quin relligione,
Castrorum ut retegens ductoris epistola signet:
Qualiter exusto cuneis sitientibus aruo,
Undique dum circumfuso premerentur ab hoste,
Clausis barbarie mortem celoque minante,
Christicole athlete quidam, pietate uigentes,
Poplitibus flexis in publica uota profusi,
Imbribus obtentis sedarint nubibus estus;
 Celo deductis satiarint agmina nimbis,
 Fulminibus hostes ac celitus igne fugarint
Crebrius expresso, legionem et ab inde uocatam
Fulmineam, per quam uictoria milite pauco
Parta quidem, at multa Christi bonitate tributa,
Priscis Romulidum nullis equanda tropeis,
Iuris inexperta bellorum gesta cohorte,
Culminis at Christi solito patrata uigore.



CAPITULA LIBRI QUARTI.


    CAP. I.---De sancto Apollonio.
    CAP. II.---De sanctis Pontiano, Eusebio et sociis eorum.
    CAP. III.---De uindicta prefate crudelitatis.
    CAP. Iu.---De sancto Aniceto papa et Egesippo doctore.
    CAP. u.---De sancto Polycarpo.
    CAP. uI.---De sanctis Sotere, Eleutherio et uictore PP.
    CAP. uII.---De uindicta quinte persecutionis.
    CAP. uIII.---De Zephirino papa et sancto Calixto.
    CAP. IX.---De sancta Martina.
    CAP. X.---De sancto Urbano papa et Cecilia.
    CAP. XI.---De sanctis Pontiano papa et Hippolyto presbytero.
    CAP. XII.---De Antero papa et ultione sexte persecutionis.
    CAP. XIII.---De duobus Philippis imperatoribus et Pontio martyre atque Fabiano.
    CAP. XIu.---De sanctis Cornelio papa et Cypriano martyre sociisque ipsorum.
    CAP. Xu.---De sanctis Abdon et Sennen.
    CAP. XuI.---De sanctis Parthenio et Calocerio.
    CAP. XuII.---De sanctis Anatolia et uictoria.
    CAP. XuIII.---De sanctis Pergentino et Laurentino.





INCIPIT LIBER QUARTUS.



CAPUT PRIMUM. De sancto Apollonio.


 Flamma duelliferi paulum sopita uaporis
In nostros tentat recalescere Commodus orbi
 Dum imperitat, magnis iam complectentibus alme
Iura uiris fidei, Christique nitentibus armis,
 Lucis Apollonius quorum uirtute cluebat;
Christi cum cultu sophice, Romeque senator.
Crimen huic uehitur Christo pollere magistro.
Ille palam uerum non abnuit edere, tractans
Celite uerba fide super, auscultante senatu,
Inque uolumen agit nitido sermone rogatus.
Utque putes meruit Geticis orasse cateruis,
Nam data ei caput abscidi sententia mandat,
 Hoc apud hos ueteri iam dudum lege tenente,
Christicolas semel oblatos, ni uera refutent,
Haud impunitos ulla ratione remitti;
Lex quam grata! mori iustos pro crimine ueri,
uiuere falsidicos, uerumque nitere negantes;
Quodque probes uerum damnare, admittere falsum,
Perdere uirtutem, sine fronte attollere crimen,
uirtutem, uitium; crimen defendere uerum!



CAPUT II. De sanctis Pontiano, Eusebio et sociis eorum


 Tunc Pontianus, Eusebius et compares,
uincentius, Peregrinus, alta martyres
Macti lucratu subiere sidera;
Qui censa celis intulere terrea,
Primo expediti sumerent ut celica,
 Et lucra celis ut queant impendere,
Centuplicanda student talenta expendere.
Queis mox senator additis acquiritur
Regi superno Iulius domesticis,
Rufinus unda quos sacrauit presbyter,
Doctus magistris integris fit integer,
Miles senator Regis alti, et particeps
Regni caducis quod parauit copiis
Onerosa celsi tramitis docentium,
Tradens egenis per manus obstacula,
Dans terrulenta, et comparans celestia,
Fugitiua spargens, sempiterna colligens.
Quod imperator aure sumens Commodus
Iubet hunc teneri iratus, et uitellii,
 Peditum magistri, tradit audientie,
Opes requirat eumque flectat delubris;
Tribus dat ille quem diebus carceri,
Posthac catenis mandat actum assistere.
A quo orsa capiens alta, dura, uiuida,
Cedi seueris tandiu egit fustibus,
Dum liberum transmittit astra spiritum
Senior superne dedicatum curie.
Pii magistri corpus almum colligunt,
Interque busta collocant Calepodii.
Hinc comprehensi cognitore uitellio,
Dum pensiles librantur equuleo eminus,
Neruisque distenduntur artus fortibus,
Crudeliterque macerantur fustibus,
Flammisque latera conflagrant atrocibus.
 Tuetur ista sub palestra carnifex,
Stantem mederi Antonius cum spongia
Iuuenem piorumque alleuantem uulnera:
 Clamatque: »Deus est Christus quem predicant;«
Clamat, deinde clanculam petit fugam,
Quem confitentem fonte Rufinus sacro
Lauit. Reuersus ad tyrannum libere
Dum Christianum se fatetur, plectitur,
 Iugulique ad astra mittitur sententia,
uiaque terre lata membra Aurelia.
   In laude Christi immota stat sodalitas
Robusta, seu suspensa, seu remissior,
Nec fracta duris, nec subacta mollibus.
Furiatus ergo censor abscindi ferus
Plectrum beate uocis Eusebio iubet;
Sed iura Christi internecare non ualet,
Datorque lingue suffit oris munia,
Et absque lingua uerba lingue procreat,
Clamatque sectus uoce testis integra:
»Tibi sempiterna, Iesu Christe, gloria.«
Septis retrusi post agonem carceris
Laudes datori personant uictorie.
 Sic dum diebus ac resultant noctibus
Quidam sacerdos Lappulus Capitolii,
Obsessus annis cecitate quattuor,
uenit tenebris et recedit lumine,
Illuminatus corde, cernens corpore.
Ergastuli patrata Simplicius uidens
Seruator, aris demonum renuntiat,
Passusque Christum mente lotus candidat.
Que gesta iudex nuntiat dum Commodo
Ut puniantur mandat ille concito.
Post ad coronas euocati martyres,
Scelerata fertur petra qua metam petunt
Illicque plumbo uota cesi corpora,
Molesta linquunt, leta scandunt domata.
Quorum resumens membra Rufinus sacer
 Sexto recondit ab Urbe milliario.
Mucrone Mediolanus hoc sub tempore
Faustinus actus transit astra sanguine.



CAPUT III. De uindicta prefate crudelitatis.


 Iniquitatem regis Urbis ustio
Secuta, diuo conuibratur fulmine,
Insigne tactum quo flagrat Capitolium
Incensa bibliotheca maiorum nitor,
Aedesque iuxta concremata consite;
Potius subinde consecutum incendium
 uasta ede ueste nobilique palatio,
Strauisse partem fertur Urbis plurimam.
Incommodus hic Urbi et orbi Commodus,
Hominumque iudicatus hostis publicus,
Furore plebis strangulatus sternitur.



CAPUT Iu. De sancto Aniceto papa et Egesippo doctore.


 Pontifices post premissos in culmina sedis
Lectus Anicetus Romane, sacra uenustat
Iura, coma clerum prohibens sub dogmate Pauli;
Martyrioque coronatus subit astra beatus.
Cuius temporibus Romam Egesippus opimus
Ingreditur doctor, iussis sectisque Platonis
Qui prius imbutus, seclique sophismata callens,
 Dum prestare uidet Christi super omnia cultum
Sectarum censor melius legit assequiturque,
Doctrinaque nitet ueri, gestisque fidelis
Excipitur testis, qui tempora puriter orti
Explanans, Euangelii sine fraude patrata
Prosequitur, Christumque libris et predicat actis.



CAPUT u. De sancto Polycarpo.


 Tunc Polycarpus, apostolico radiatus ab ore
Luce Dei, auditor consectatorque Ioannis,
Lumine Romuleas diuino illuminat arces,
 Legitimo fidei reuocans certamine plures,
Lusoremque tuens Satana patre denotat hostem.



CAPUT uI. De sancto Sotere, Eleutherio atque uictore PP


 Soter Anicetum sequitur, qui dimouet aris
Femineum quamuis pollentem robore sexum.
Quo patribus iuncto, succedit Eleutherus. Huius
Lucius indiculis rogitat rex iussa Britannus,
Fonte pio ut Christi fieri mereatur alumnus.
Hic censet ne Christicolis quequam esca putetur
Non fore munda, hominum mundam quam iudicat usus.
Ecclesie post hunc disponit regmina uictor,
Et cum presulibus sanctum confirmat Eois
 Pascha die fieri, sacram Surrectio Christi
Quam facit, atque iubet, fuerit si forte necesse,
Gentilem Christi fidei mysteria fassum
Sacrari quocunque loco, fluctuue soloue [ms. 2, saloue.]
Edita membranis hinc linquit opuscula casta,
Martyr et egreditur Christum insectante Seuero,
Qui late quintus post dirum iussa Neronem
Dispersit sanctos truculenta cede necari,
Qua uariis multi regionibus astra pararunt.



CAPUT uII. De uindicta quinte persecutionis.


 Nec sedit uindicta diu, ciuilia nam mox
Bella crepant, que terna ruunt, trinoque fragore
Romani quatiunt uires muniminis amplas
 Adiumenta rei sternentia, non minus olim
Ac sternit iumenta lues que quinta Syenes
 Regna terit Christo sacram turbantia plebem.
His licet intercisa malis haud pressa procella
Turbinis, hec penitus quin tensa et incita dum orbi
 Regnat Alexander multosque polo erigit ense.



CAPUT uIII. De Zephyrino papa et sancto Calixto.


 uictoris Rome Zephyrinus iura capessit,
Ordo sacerdotum et sacre mysteria mense
Quo decorante nitent, proprioque reconditus antro
Traditur hoc coram Proculus Cataphryga uictus
Christi lege, uiro Gaio tractante diserto.
Erigitur Petri post hunc in sede Calixtus,
Sanguine Romanus, patria regione Rauennas
Quattuor hic statuit ieiunia sacra quotannis
Temporibus recoli, uitari murmura plebis
Doctorem contra, probrisque cauere minores
Maiorum, neque damnatis consortia iungi,
Atque statuta Patrum non permutanda piorum,
Contentumque suis externa incessere nullum
Munia: mutari sedes quo iure sinuntur;
 Que super incestis reliquisue sequenda probrosis:
Qui rite accusare queant testeque probentur;
Utque sacerdotes lapsi de crimine surgant.
Basilicam populo Tiberis trans edidit amnem,
Atque sepulturam qua multis Appia carnis
 Martyribus sacris dat presulibusque quietem:
Laudibus inque Dei addebat noctesque diesque.
Instante hoc precibus Domini pro plebe leuanda,
Deque lacu mortis populo tetrisque tenebris
uellendo, retegit deuoti audisse Redemptor
Serui uota Deum, pandens uertenda sacella,
Humanumque genus leua quod lege premebant
Seuis raptandum manibus ditionis inique.
Pertulit ergo Iouis summum inter cetera fanum
Cuius magna ruens uerum manifestat ab austro
Admitti solem tenebris pars luce recepta;
Figmenti liquefacta manus uanescere praui
Demonis imperium promit, fluere omne profanum.
A facie Domini contraria regna terentis.
 Diales aris rogitant libamina ferri,
Placarique deos fit iussio ceca furentum,
Mactantur pecudes, replent altaria liba;
Dumque umbras mulcere sacro spurcamine certans,
Fulmina dat celum sine more allapsa serenum,
 Sacrificique ruunt ante ipsas fulminis aras
Celestis subita ui quattuor exanimati,
Atque poli flammis ipsum Iouis uritur altar,
Ut pateat non esse Iouis celestia tela,
Caligare dies, obducere nubila celum,
Presentemque reis mortalibus omnia mortem
Intentare, Urbs ipsa, polo pugnante, putata
In subitas orbis uictrix abitura fauillas.
Suadet inire fugam trepidis timor Urbe relicta,
Dumque metu uada trans abeunt Tiberina monente,
Securum rerum Domino sua uota Calixtum
Laudibus inueniunt dantem, letisque uacantem
Carminibus. Consul propere Palmatius istud
Pandit Alexandro, qui mox delegat eidem
Cogere Christicolas aris, uel subdere penis.
 Ille decem de militia, parere paratos,
Deuincire uiros, clerumque Patremque Calixtum
Mittit; at ut subeunt qua concio lucis agebat,
Pectoris obscurum uultus caligine produnt,
Indignoque uidere queant ne lumine sacra,
Frustrati immerito conspectu, lumina ponunt.
Territus his consul regi patrata reuelat
Presentatque uiros, cauto quos ille renoscens
Intuitu, atraciis hec deputat acta uenenis.
Consul ad hec: »Magicis si fraudibus ista gerantur,
uirtutes ubi sunt nostrorum et numina diuum?
Quin iubeat tua dîs pietas libamina ferri,
Publica res pessum ne horum per carmina detur.«
Mercurium monet Augustus per sacra rogandum,
Propositaque die cuncti presto esse Quirites
 Prodenti secreta deûm precone iubentur.
Pollutis pecudum sanguis dum funditur aris,
Indomiti inde cadunt uituli, porci inde necantur,
Inde sacerdotes Bacchi per delubra misti
Lymphantur, rapitur torto uirguncula diuo,
Exclamatque palam: »uiuus uerusque Calixti
Est Deus; indignans harum contamine rerum
Imperium teret hic uestrum, quod uana petatis.«
His stupidus captis Palmatius ilicet almum
Pontificem Petri accedens, uestigia pronus
Astringit: »Cognoui, aiens, Dominumque Deumque,
Digno iure coli Christum, quem demones acti
Fassi sunt hodie; quare, coniuro per ipsum,
Eripe me cultu laruarum, almique lauacri,
Quo renitere doces iustos, me dilue lymphis.«
 Presul ubi hec puro probat hunc depromere corde,
Indicens catechizat ei ieiunia more;
Lotus ut almificis mundusque resurgit ab undis,
Exclamat: »uere manifestum lumen Iesum
Conspexi, supero qui me illustrauit honore.«
Gignuntur geniti Ecclesie, coniungitur uxor,
Abluiturque domus famulorum grata caterua
Quinquaginta duo discreti limite sexus.
Inde facultates sanctis expendere egenis
Quesitis certat, uictum tegimenque ministrat.
   Post triginta dies hunc Cesar querit, et audit
Christicolam factum, mandat sibi sistier actum.
 Tentus Torquato quodam insidiante tribuno,
Truditur in Mamertini caligine claustri.
Tres post inde dies uinclis adducitur ante
Cinctus Alexandrum, solui quem precipit ille;
Soluitur, haud exarmatur, tunc induperator:
»Siccine, Palmati demens, heu! factus haberis,
Ut linquens diuos hominem sectere sepultum.«
Cui diuersa inter consul data talia reddit:
»Nescius infelixque olim per uana uagabar,
Nunc uerum noscens Dominum Christum expeto supplex
Parcat ut errori tenebris hebetudinis acto.«
Ille dolo ridens tradit claro arce senatus
Simplicio, reuocet diuûm per mollia fanis
Precipiens, blandisque adigat, dum turbida uitet.
 Quo de lenifico celebrique exceptus honore
Excubiis precibusque piis ieiunia comit,
Summum orans lacrymis Patrem Genitumque profusis,
Priscarumque petens ueniam ex errore uiarum.
Accedit quidam interea qui coniuge poscit
Hunc super egrota, que, clinica  quattuor annis,
Semineci longum tractabat corpore lethum:
Sternitur ille solo, famulis et coniuge coram
Simplicii, madidusque oculorum fonte precatur:
»Omnipotens, seruum qui luminis irradiasti
Luce pii, eternum prebens mihi lumen Iesum
Queso, tuam saluans famulam, lecto erige blandam,
Cunctarum ut rerum solus noscare creator.«
 Illico blanda suis gaudens accurrere plantis,
Simplicii petit ipsa domum, clamatque rogatque:
»In Domini Iesu me nomine tinge lauacro,
A quo sum comprensa manu, sublata grabato.«
Felix acta uidens hec Simpliciusque senator
Purificarentur cepere urgere beatum.
Actutum ille Patrem studet accersire Calixtum;
Qui ueniens Christi sacrat baptismate cunctos
Simpliciique domum, uxorem, genitos et alumnos,
Sexaginta animas ipsis super amplius octo.
   Exsultant sancti ueneranda tropea colentes,
Dent laudes Domino, per quem uictoria, summo.
Comperiens quod Alexander baptismate multos
Delubris demptos, cui eorum dirigit arma
Armatos contra fidei munimine, membra,
 Que nec propugnare parant, leue, terrea captat,
Atque omnes capitis iacturam sumere censet;
Urbis et eximie capita in fastigia tollens,
Depromit necis exemplum fideique triumphum.
Presbyterum Calepodium, iam sanguine fessum,
Flamine robustum, rigido ferus ense trucidat,
Romuleamque trahi faciens senis ossa per urbem,
Abscondit Tiberi; bonus at Pater ipsa Calixtus
Undarum scrutatores perquirere poscit;
Illi inuenta leuant sinuosis flumine textis
Et papam exhilarant letis per nuntia dictis.
Dulcibus ille hymnis Domino pia carmina reddens
 Suscipit, ac multo sanctum implet aromate funus,
Carbaseoque tegens pretiosa monilia cultu,
Ipse quod ediderat senior studiosus honore
Christi athletarum recipit pollente sepulcro.
   Ramorum densa lanius propagine cesa,
Ipsum persequitur fetum almo germine robur,
Pontificemque tenens lymphante furore Calixtum
Molitur superare fame; quintoque uoluto
Sole magis confortari dum tristibus audit
Marcida robustis ieiunia fustibus auget,
Roboreaque dies impugnans mactat in omnes
Cede uirum, prohibens ne quis solatia saltem
uisendi sub nocte ferat; qui forte repertus
Crimen morte luat. Multis hic antra diebus
Dum fouet impastus, solamina prebet ei ethra.
 Legatur Calepodius hec dulcia portans:
»Esto, Pater, firmus, tua nam perfecta corona est.
Mercedem ut capias eterni muneris amplam.«
Nec uacat abstrusus medicamina pendere tutor.
Miles erat quidam, Priuatus nomine, plenus
Ulceribus, dolor assiduus cruciabat anhelum;
Is pedibus se prosternens cum famine pape
Deuote precis exposcit languore leuari.
Suadet habere fidem Pater, hortaturque lauacro
 Mundari, spondens anime carnisque nitelam.
Credere qui fassus, donumque indemptus utrumque,
Corporis indicio mentis depromit honorem,
Atque Deum uerum iocundis laudibus effert.
Facti rumor Alexandri dum perculit aures,
Exagitat furor; inualidum qui pondere pressus,
Irarum plumbi Priuatum pondere mactat,
Pontificemque iubens propellier ede, fenestra
Precipitem celsa dat saxo colla grauatum
Demergi in puteum, cumulatur sorde barathrum.
Postque decem septemque dies curante leuantur
Asterio noctu iuncto sacra pignora clero,
Que Calepodii bustis Aurelia sumpsit.
Ast longum posthac, diuino numine, Remis
Delegata, Dei templum Genitricis adornant,
 Isthic consortem iuxta palmeque gradusque
Consita Nicasium, qui urbis duo lumina nostre
Condecorant clypeoque precum data menia seruant.
Presbyter Asterius, patrii curator honoris,
Tentus Alexandro, decus hoc zelante sepulcri,
Ut quem prestiterat, post ipse careret honore,
Precipitatur aquas alto de ponte sub imas;
Excipit attollens huius tamen Ostia membra.



CAPUT IX. De sancta Martina.


 Preterea multos uariis cruciatibus actos
Impius hic Cesar capitali lege trucidat.
Sub quo uirgo nitens natu, uirtutibus alta,
Ornauit percelsa crucis Martina tropea.
 Que claris pollens opibus, patre consule nata,
Christicolis large uictum prebebat egenis.
Prensa ab Alexandro, Phebo dare thura iubetur,
Illa preces ut fundit, humum concussio uibrans
Percellit, tremit Urbs, fani pars uersa residens
Sacrificos premit, effigies resoluta fatiscit.
His furiatus Alexander iubet ora puelle
Tundi alapis, cilia horrificis irrumpier hamis.
Carnifices sancte penis insistere iussi,
Defectu stupidi, subito clamore fatentur
Cernere se rutilo radiantes quattuor ore
Stare uiros, ipsam leto qui famine firment;
At sibi segnificam perstent infligere penam
Fragmine testarum posthac dum scinditur alma,
Perduratque potens lictores ista patrantes
 Octo quibus iussum sceleratas edere penas,
Diuina bonitate pio stant lumine tandem
Induti atque ministerium crudele negantes
Christo proclamant Domino se credere uero.
Quos contra Cesar furibundam accensus in iram,
Precipit appensis lacerari uiscera ferro:
Qui mundum et lanium secta ceruice relinquunt
Martyres, et celi felicia regna capessunt.
   Suppliciis pulsatur item Martina retecta
uestibus, ac plagis omnes incisa per artus,
Quattuor hinc palis distenta, et robore cesa,
Cuncta animo forti suscepta pericula ridet.
Inde recepta nigro tenebrosi carceris antro,
 Discissum pingui perfunditur unguine corpus.
Rursus Alexandro coram decernitur acta
Delubro subici, Christo sed dirigit illa
Ut de more precem, demittitur ignis ab ethra,
 Percutit ac redigit simulacrum in strage fauille,
Exuritque sacerdotes sternitque popellum.
Territus his princeps uictusque, ea bella remittens,
Prefecto cuidam Iustino urgenda relegat;
Qui conto hanc iubet extendi spatisque secari,
Unguibus effossa tractari carne mamillas;
Horrida dum scrobibus centum octo decemque patescit,
Carcere sic uictrix, tenebrisque retruditur atris.
Amphitheatrali beluis post prebita ludo
Immani secura manet congressa leoni,
Quique pedes currens ad uirginis ora cercet,
Natiua et feritate uacans uelut agnus habetur;
Ast ubi placanti furias dimotus ad antra
 Impastus cauee reuocatur, omissa resumit
Ore uenena famis, rictusque in corpora tendit
Obuia, cognatumque petit crudo agmine regis,
uindictaque pie subigit perimitque puelle.
Nec regem aggreditur charo ne uirgo careret
Martyrio, aut seuum pateretur inulta tyrannum.
Cesaris hanc iterum iussis ergastula claudunt.
Inde duos post acta dies offertur eunti
Libatum regi; Domino dum fixa probatur
Tormentis iterum pensa est, iterum ungue cauata.
Omnia dum superat, magica censetur ab arte
uictrix, impexis ferturque latere capillis.
 Tunc raso exspoliant sanctam quasi crine prementem,
Allophyli fortem quondam ut Samsona ligarunt:
At Christi uirtute sui stans fortior illa,
Nec cedit seuis, nec frangitur obsita fedis.
Clauditur hinc Triuie armipotens inuicta sacello;
 Noctibus hic inclusa tribus totidemque diebus
Torua pharetrate in cineres agit ora Diane.
Sic sacra, sic proceres superans, censetur agonis
Extremam rigidi gladio concludere metam,
Hocque triumphali partum petit ethera saltu.



CAPUT X. De sancto Urbano papa et sancta Cecilia.


 Urbanus ualidi robustus iura Calixti
Excipit, ac Domini uigilanter prelia tractat;
Deligit athletas diuina in castra fideles,
Roborat, exercet, disponit, munit, adornat,
Imbuit, armat, agit, celestia bella perurget.
Nec supplenda uiros modo Christi ad menia cogit,
Quin bellatrices admittit in arma puellas.
Quarum Cecilie prefulgida facta feruntur,
Sanguine que generosa pio, generosior actu,
Nobilitate poli terre ornat nobilitatem.
Nocte die hec casta uoluens sacra famina mente,
Assidue precibus Dominique in lege uacabat;
uestibus auratis quam dum decorare parentes
Ausonidum ueteri sponsarum more solerent
 uelleris hircini hec uelamine membra domabat.
Illustri desponsa uiro que ualeriano
Urgetur thalamis legi parere iugali;
Accelerat tedas superatus amore petitor
Inuitans letas epulis gaudere choreas
Organici psallente melos achromate festi.
Illa Deo mentis cithara sua festa canebat,
Cor mundum casto tribui sibi corpore poscens.
Interea crebris celum pingentibus astris
Sponsus cum sponsa secreta cubilia sumit;
Magnanimis sed uirgo prior penetralia cordis
Cui pandat fidei fidum scrutatur amicum;
Ille fidem firmans nullo se promere pacto
Abdita testatur, hec corde tegenda fideli.
Tum casta uirgo poli ciuem depromit amantem
 Custodemque sui multo se ardore tuentem,
Cuius in impuro procedat ut ultio tactu
Fert queratur amor tutamine uirginitatis.
His stupidus iuuenis, diuino ac numine fixus,
Pandere celicolam petit hanc quem iactat amicum.
Illa fauens spondet modo se sinat ante piari;
Ille rogans quis ad id sese mundare ualeret,
Accipit Urbanum uenerande heroa senecte
Hoc aptum sanctoque Dei purgamine doctum:
Sic notat monitrix per quos, ubi querere monstrat:
Inuenit accelerans cursor mandata beatum
Pontificem, fassus qui iam diuina secundo
Principibus coram, sacra inter busta latebat.
uirgine cui gnara dum famina missa feruntur,
Gaudia magna trahens animo, genua in sola figit
 Dans lacrymas gaudendo, manusque ad sidera tollens
Altithrono regi gratesque precesque profundit
Ac uerbis aperiri eius hinc corda precatur;
uotaque dum promptis supplex hec destinat astris,
Aethereus supero uisus moderamine uultus
 Sidereis auroque notis signata tabella,
Ac diua irradiata fide perlata citatur:
»Unus adest Deus, una fides, baptismatis unum.«
Attremit his sponsus, credit, prostratus adorat,
Erigitur faturque fidem, fluctuque sacratur
Sincere doctus, sponseque remittitur almus.
Dum ueniens illam paranympho celite fultam
Repperit orantem, qui candida lilia sertis
Anteferensque rosas properantia premia pandit.
Huic germanus erat rebus Tiburtius unus
Pre cunctis charus, cui postulat ille salutem,
Pollicitusque poli se ciuis in astra receptat.
Interea monitis struitur dum tiro colendus
Pro uotis dilectus adest Tiburtius, intrat,
 Admiratur odoriferam se nare rosarum
Percepisse auram, uiduo quoque floribus anno,
Et iam se dulci memorat nouitate refectum
Prosequitur frater fidei, donique salutem
Alterno reserare studens affamine lucem,
Supplet uirgo iuuans, grato nec egere iugalem
Permittit spolio, uitam uiteque tenorem
Atque uiam pandens apprime informat alumnum,
Uberibusque fouet geminos, et lacte Sophie.
uix una tantum que credita nocte marita,
Nubere namque putata, suum parit ipsa maritum;
Hoc quoque ne paruum credatur pignore feta
Augetur genitus pro telluris ecce supernus:
Gignitur ergo fide matris Tiburtius huius,
Perque ministerium pape producitur undis,
 Filius Ecclesie, rationis et ubere gliscit.
Iam post lac maiore cibo nutriuntur alumni;
Excrescunt iuuenes culmen splendenter in altum;
Robore perfecte iamiam uirtutis anhelant:
Attollunt inopes, fessos solamine portant;
Excisis solum superest quod dedere munus
Exequiale parant celebri pietate uiriles.
Turbidus Almachius Rome prefectus amicos
Omnipotentis heri penis cruciabat acerbis;
Huic liuore niger, sancte dulcedinis hostis,
Peste per armigeros fellis lita tela ferentes
Denotat almorum blandi solaminis actus.
Tenti lethiferis, hoste instimulante, ministris,
Tirones iusti censori adiguntur iniquo;
Qui, titulum obiiciens famose nobilitatis,
 Arguit hos uane quod more superstitionis
Personas sua dilapident patrimonia alendo
Indecores, lethoque datis pro crimine honesta
Busta parent, quo se doceant his federe nexos.
Illi se famulos quorum accusantur amici
Exoptant, interque calentis spicula lucte
 uictores lepido dantur certamine fratres.
Cognitor at rubidus mistoque furore diremptus,
Luce triumphali prestantem ualerianum
Dedecore affligi censens dat robore cedi;
Gaudet at ille, monetque suo ne uulnere ciues
Frangantur, ueri at maneant uirtute uiriles.
uerbere deficiens lanius iubet ense feriri,
Ni libent Iouis ut statue mactetur uterque.
Maximus intererat, qui cornicularius actu;
Hic flens prosequitur letos ad funera fratres,
Flens, quia gauderent presentem amittere uitam
Illi proponunt aliam semperque manentem,
Hanc huius perhibent reprobatu percipiendam,
Ut uite renouatur auis discrimine phenix;
Surgere ad hec, modo uera probet, iam Maximus optat.
 Promittunt huic in Domino ostentacula fixi
Corpore qua Dominus dabit hos spoliarier hora,
uita sequens quo sumatur spectare decore,
Testetur se uanificum deponere cultum.
Iuranti mandant spatium impetrare diei,
Ad cuius perducti, ipsis rogitantibus, edes
Diuinis formant monitis ipsumque domumque.
Aurea nocturnam pingunt dum sidera pallam
Ceciliam ecce sacerdotes comitantur ad istos
Perueniunt prebentque noue baptismata proli,
Aurora retegente solum fugientibus umbris,
Siderei ductrix affatur castra duelli,
Abiiciant hortans tenebrarum obscura beatos
Tirones, rutili et capiant pia luminis arma.
 Maturant bellatores, gladioque recisi
Libantur, fragiles carnis ponuntur amictus,
Diuaque perpetue capiuntur premia uite.
   Complentur promissa, uidet donum exsequiale
Maximus ethereos celo properasse ministros,
Corporeque egressas gremio sumpsisse puellas,
uirgineumque decus superas uexisse per auras;
Que lacrymis ennaranti per gaudia fusis,
Credentes multi supero se subdere regi
Gaudent. Almachio sublimia facta feruntur,
Maximus atque sui quia Christi signa sequantur.
Ille indigna fremens, et pondera dira furoris
Ostentans, plumbi facit hunc per uerbera tundi;
Dum leuis et gaudens exit iam pondere liber;
Quem quoque uirgo decens huiusque magistra palestre
 Iuxta ubi condiderat fratres locat ipsa sodalem,
Nec sinit auspicii fideique latere probamen
 Sarcophago quin pingit auem qua credita uita;
Post mortem cuius patuit paradigmate lumen.
Ducatrix post belligeros ad premia missos
Poscitur ad bellum, optatumque uocatur agonem.
Dum cupidus censor fratrum patrimonia querens,
Ceciliam hoc iubet arctari moliminis astu;
Hec ubi pauperibus diuisa renoscit, eamdem
Thurificaturam ueluti lictoribus aras
Precipit ad rabidas rabido certamine duci:
Illa sed inuertens auidos ad lucra ministros,
Lucrantesque lucrans, et ditia fenora condens
Ductores sceleris pietatis in edita ducit,
Participesque Deo Urbano sacrante coaptat.
Qui intra septa domus diuino fonte beate
uirginis emundans animas, prolem edit opimam
 Ecclesieque sacris penetralia casta uenustat.
Hic festis celebrans mysteria sancta diebus,
Detrimenta hosti, Domino pia lucra parabat.
Nuntius Almachii gestorum ubi perculit aures,
Presentem iubet ille dari terrore puellam
Censure; rogitans fit celsior illa; rependens
uerba probat stolidum, uanam dat culminis auram,
Arguit ignarum, sontem, probatis et hostem
Pandit confusum, docet omnia falsa secutum,
Insuper ostentat cecum risuque petendum.
His immane dolens abduci uisibus illam
Inque domo propria thermali ardore cremari
Precipit inuictam lucis uirtute puellam.
Incluse multo suffitur robore feruor;
At nulla arte dato petitur pia uirgo calore,
 Quin alacris tota persistens nocte dieque
Flammis congeste assiduis interrita silue,
Ceu frigente loco nullo sudore notatur;
Utque triumphum atrox clarum capit aure tyrannus
Conatur tegere ac seuo restinguere ferro,
Hanc inibi crudo mandans mucrone litari.
Iussa feri dirus tendit complere satelles;
uirginis at tenere iugulo uis ferrea cedit,
Ter librata neci, ter mitia colla fatigans,
Nec caput a tenui ceruice reuellere noscens.
Carne tribus post uirgo manens ad uota diebus,
Pastori commendat oues, quas mater alebat,
Urbano, meritis functe qui funera curans
Exsequiis, inter collegas hanc locat almos,
Castaque presulibus coniugit pignora castis.
Qui sacer argento postquam edit cuncta sacrati
uasa ministerii, multosque ad sidera mittit
Martyrio claros, capit inclyta premia consors.



CAPUT XI. De sancto Pontiano papa et Hippolyto presbytero.


 Hinc Pontianus iura supplet regminis,
Digneque summi bella tractans principis,
Ob hec dolosa fraude Sardinie datur;
Quo destituta patre plebs predonibus
Anime pateret, perdito grex ut duce
Lupis patescit abditisque furibus.
At ne relictus pergeret solatio,
Hic papa, longe segregatus ciuibus,
Ignota ruris, competenti presbyter
 Hippolytus illi mente diua iungitur;
Ciues adoptat diues exsul fenoris
Multiplicandi barbarorum per fora;
His eger hostis institorem fustibus
Mactans opimum celsa mittit menia;
Cuius beata Fabianus pignora
Presul relata dat Calisti inter pia
Decore busta consito mausoleo.



CAPUT XII. De Anthero papa et ultione sexte persecutionis.


 Antheros huius exsulantis culmina
Capessit alta prosequens uestigia.
Hic digna diligenter acta martyrum
Causa beati mortis alme Maximi,
Qui carne martyr ac sacerdos soluitur,
Notat requirens ac recondit in sacra;
Quorum meretur, Maximino principe
Nostros agente post Neronem turbinis
Sexti retecta lege, contubernia,
Que lata decessoris odio Cesaris,
Cuius pio nitebat aula nomine
Mamma mater quam fouebat strenue,
 Grassatur almos dira contra presules
Clerumque sacre celsa plebis regmina,
Tribusque in annis fine regis clauditur.
uindicta cuius turgidos in principes
Illata iuste, ceu lues Aegyptios
Turgore sexti lancinauit uerberis.
Nempe hoc perempto Puppieni cuspide,
Cum fratre regnans cesor ipse ceditur.
Nostri quot annis enecati presules,
Datis tot orbis ad necem primatibus:
Hinc Gordianus bella spectat prospera.



CAPUT XIII. De duobus Philippis imperatoribus et Pontio martyre et sancto Fabiano.


 Egregia post hos splendescens pace Philippus,
Precelso supere decoratus nomine legis,
Participem fastus genitum facit esse Philippum;
Pontius hos martyr diuina ad munia Christi
Instituens monitis, prudenti dogmate uexit,
Fulget at his mactus palma sub ualeriano;
Aeneadum primus regum, prolemque, patremque
Concordi uenerans cultu cum prole Philippus,
Inclyta sceptra regit consorti fulgida cultu.
Fascibus hic altus, Christi ad mysteria curuus,
Dum Pasche excubiis ferri sibi sacra rogaret,
Luctisonos inter stare et sua crimina flentes
Precipitur, farique et propria flere piacla.
Ille sacerdotis uoto mandata capessens,
Pectore stat prono, dispellit culmina mente,
 Maxima supremi recolit dum culmina regni.
Lugubris at tandem patrataque crimina fassus
Implorat supplex summi rex numina regis,
Diuinumque manere pio sibi corde timorem
Depromens, quesita humili sacra pectore sumit:
At Dominus pronum solito sustollere curat,
Fascibus amplificat; soli pia iura trementi
Unicus hic confertur honos supero ordine regi,
Urbis ut educte presignia gaudia plebis
Augusto hoc moderante micet millesimus annus,
Eximii cultus summo celebratus honore,
Quod decus hoc urbi summe inter sceptra feratur,
Urbs et apostolico iam dudum dogmate clara,
Numinis atque pii sancto insignita decore,
Principe Christicola celso hoc polleret honore.
    Septies at postquam uestitur gramine tellus,
Septenoque replet ridentia menia fructu,
Munere diuino terris regnante Philippo
Gentibus et populisque nitentia iura dicante,
Aestuat antiquus uiresque recolligit anguis,
Attritus totiens per tanta tropea relisus;
Insidiisque parat Christi uexare phalanges,
Latronemque dolis Decium sibi preparat aptum:
 Instruit anguina liuentis fraude ueneni,
Exacuit stimulis agitatque ad furta furentem.
Ille dolos uoluens inopino crimine iustum
Aggreditur, furuoque necat molimine regem.
Principe subducto peruadens sceptra tyrannus,
Que sua sunt diro curat producere nisu,
Prosternit genitum, totum mouet arma per agmen;
Hinc maiora petens, Domini subuertere castra
Nititur; haud mora ductorem moderaminis huius
Impetit, atque data Fabianum lege trucidat.
Crudelis Scythe uelli agmina sancta iubentis
Sumpserat hic celebri presul moderamina nutu;
Fertur enim digressus agro, comitatus amicis,
Ecclesie penetrasse domum, qua concio plebis
In diuersa studens certabat, et optio patris;
 Astitit ille nichil subeunde conscius arcis,
At summam tante uisurus ad extima cure.
Hic discors diuersa crepat dum famina cetus.
Dissociata parans digne sociare columba,
Pacis amica, uenit liuorem fellis abesse
Precipiens fibris; sentire dat omnibus unum;
Unum de multis censens preponere cunctis,
Unius una petens caput eligit omnibus unum,
Concordesque omnes patrem connectit ad unum.
Conclamant cuncti celesti culmine dignum,
Pontificemque legunt diuino numine notum,
Atque Petri cathedre Fabiano regmina cedunt.
Quique triumphorum seruet ut gesta piorum,
Colligit hocque studere operi decernit alumnos;
Ecclesiam fulgere docet quoque legibus almis;
 Ipse triumphali mox ut coniunctus honori est,
Disperguntur oues, lacerantur, carceribusque
Truduntur, quorum Moyses ergastula longum
Post tolerata nigris petit etheris edita septis.
Diuersis diuersa gerit predonibus hostis,
Exterius patulis, intus latitantibus armis,
Latronemque nouum furtiua ad bella nouatum
Deligit, impugnans bifidis pia castra cateruis.



CAPUT XIu. De sancto Cornelio papa et Cypriano martyre sociisque ipsorum.


 Prouidet inde pio Dominus carismate patrem
Deserte egregium plebi; Cornelius urbi
 Dum presul datur eximie Petrique cathedre,
Ad quem dulcia ceu patris fomenta benigni
 Dispersi properant gnati lapsuue recisi,
Maximus et reliqui, confessoresque fideles;
Inclyta bella poli tractant rectore fideli.
Fertur hoc instructus doctore ad bella gerenda
Celica Pancratius, patruo ductante beato;
Impius exhorrens dolet agmina sancta coire,
Densatasque parans Christi turbare cohortes,
Ductorem rapit e medio, pellitque relegans
Extorrem Centumque locans iuncto ordine Cellis.
Militie procerum, nequit ad se iungere amorem;
Principis agminibus properant inuisere multi
Atque leuare pio pulsum lenimine papam.
Tunc Africe lux, ore fide Cyprianus opima,
Huic iungit radios iubari signando beatis
Grammatibus ualide Celerini gesta palestre:
 Comperiens multos pape solamina ferre
Grassator, reuocat falsoque sophismate iustum
Insimulat, contra quod publica iura libellos
Sumpserit ac schedas peregrino a littore latas.
»Grammata suscepi Domini super  corona,
Non rem Romanam uel publica commoda contra.«
At ueris furor auditis efferuet, et ora
Tam prompte plumbo tam pura fatentia tundit,
Oppressare hebeti nisus discrimine uerum.
Ducitur hinc presul Mauortia sacra litatum,
Sin temnens renuat, crudas mactetur ad aras.
Dum sacra facturus properat magis ipse sacrandus,
Hac ex militia quidam Cerialis adacta
Quinque per estates cunis pro coniuge poscit,
Huius ut in uisu ualeat gaudere salute.
 Eius at ille domum subiens hanc erigit :
»Surge, tuisque insta pedibus sub nomine Iesu.«
Illico leta subit percepto robore, uerum
Esse Dei genitum clamans Sallustia Christum,
Et currens uas implet aqua, coniurat et orat
Ipsa lauacra ferens sacris se spargier undis;
 Cunctorumque preces huius mox uota sequuntur;
Qui punire dati pedibusque aduoluitur ultor
Concessi, poscitque datum sibi munia ferre;
Subditur addicto consternaturque subacto.
Ille sui tractatores uerso ordine tractat,
Captoresque capit, deuinctoresque reuincit,
Emaculatque undis sese fedare parantes;
Quique laborabant hunc associare profanis
Participes Christi pia dat per mysteria sacris,
Addit et Ecclesie nitentes se addere larue,
Annectit nexis tendentes scindere nexos.
Seuus id aure trahens Decius mittitque tenetque
Candidulos, ducique sacris cum presule mandat,
Mox puniri aris si ponere thura retractent.
Tirones diuina rudes ad bella magistro
 Precedente abeunt, ne fors a principe turma
Desciscens hosti precepta tropea remittat.
Incedit presul tutus celestibus armis,
Quem gaudet noua turma sequi, sputoque sacello
Sumere conspersi maturant sanguine palmam;
Papa coronatus quos ethera ducit in altum.
At Lucina pio mulier uenerabilis actu,
Fulta Dei clero, famulum stipante caterua,
Sanctorum sacra membra legit cryptaque Calixti
Inque suo cultu pollente recondidit aruo.
Huius Lucine Cornelius iste rogatu
Sanctorum procerum catacumbis ossa leuarat,
Legaratque Petri sub monte Neronis in aulam,
Aureus in uaticano qui dictus, et in quo
Arcitenens nactus habitarat delubra Phebus.
 Ipse locum iuxta cruce quo conscendit in astra
Sidereum Cephas Dominum per celsa secutus,
Pignora tunc Pauli studio uia sumpsit eodem
Hostensis, capitis qua corpore cede solutus
Quesitum Christo subiit conuinctus honorem.



CAPUT Xu. De sanctis Abdon et Sennen.


 Haud tantum in proceres totum quin seuit in agmen
Militie furor hic rabidus, lateque petendos
Decernit iustos, patrias lymphatus in omnes,
Qua dominatur here probrosa potentia Rome,
 Insequiturque pios magnus qua tenditur orbis:
Discutit Occasum, ditem rimatur Eoum
Sepositosque procul quatit hec iniuria Persas.
Huc Decii rabies furiis aduecta pererrans,
Primates gentis Sennem sibi mandat et Abdon
Presentes fieri, cultum quibus opprobrat almum,
Utque Deos contemnentes sint iure subacti
Romanis merito, uictores imo fatentur
Se Christo tribuente Deo, quo regna triumphant,
Perfidie, cuius laudant in secula culmen.
Dumque catenatos custodia suscipit arta
Glorificant Christum, decus id quod semper amarant
Eius magnifica gratanter laude ferentes.
Hinc alii tenti supera pro lege necantur.
Bis binos plena post fronte resumpserat orbes
Cynthia, Romuleis Cesar dum menibus istos
 Inuehit atque parat de inuictis clara tropea,
Fert se uictorem uelut ense subegerit hostes;
Qui quo uictores perstant studuere duello,
Acciet Aeneades, magnates excolit auro,
Exhibet ornatos baccis cinctosque catenis,
 Monstrat honorificos sese superasse toparchas.
Laudes in proprias studet, excitet ora popelli,
Pretenditque feros hostes pietatis amicos:
Iactat deuictos cor libertate tuentes,
In manibusque datos calcantes sceptra fatetur.
Miratur procerum stupidus reuerenda senatus
Ora beatorum Christi; constanter at illi
Dum coram intrepidi preconia celica fantur,
Deuicto Decio traduntur ualeriano,
Qui ni thurificent beluis hos pabula leget.
Ille uiros ferus aggrediens segmenta reuellit,
Lathoideque litaturos uelut admouet aris:
Cuius ut exspuerant faciem, exsecranda probantes
Ora Dei plumbo sub tecti terga petuntur.
Fortiter ista piis tolerantibus, ecce ferarum
Poscitur hos contra auxilium, geminique leones
 Quatuor atque dati metuendi rictibus ursi,
Sanctorum usque pedes fremitus horrore feruntur,
Hicque agni ueluti pacto iacuere stupendo,
Lene feras ut in obsequium uenisse probares
Belligeratorum Christi quos pace tuantur,
Belluarum feritas humana in pectora transit,
Belluinoque legunt homines feruore petendos
Pacifice a beluis humana lege petitos;
 Mittunturque homines furiata mente frementes,
Atque fere mites quos seruauere, trucidant.
Perfecto sic emeriti certamine functi
Athlete subeunt uicto polum ab amphitheatro,
Indeptus quorum noctu sacra membra Cyrinus
Eripit atque uehit, plumbique recondit in arca,
Que, Christo retegente, patent post lumine pacis.



CAPUT XuI. De sanctis Parthenio et Calocerio.


 Parthenius Calloceriusque uigore nitentes,
Cesareum fidei positi seruare cubile,
Egregios casto decorabant corpore mores,
Et Christo et regi sua munia ferre probati,
Que regis regi, que Christi reddere Christo.
 Quîs opibus pollens Anatolia uirgo relicta,
Consule patre pio decedente Aemiliano,
 Quamque docent mores et opes coniungere Christo;
Tum uanas quia detrectant orare figuras,
Ignibus iniecti superant incendia tuti,
Torribus et tunsi scandunt celestia leti.
Terris uirgineo rapiuntur corpora furto,
 Sidereo celis capiuntur flamina regno.



CAPUT XuII. De sanctis Anatolia et uictoria.


 Impugnare uiros lanio nec sufficit atro:
Quin ferro teneras pellit super astra puellas,
Quarum Anatolia ius mundi et uictoria uincunt;
Dein mundi proceres celi conuexa petendo,
Harum regna bonam melior prouexit in alta,
Moribus et sanctis castam castissima compsit,
Ac uernans nitidis ornatam cultibus auxit.
Nam desponsa uiro ductrix Anatolia seuo,
Dum refugit tedas et iura subire profani,
 Mittitur huic licitos suasum uictoria nexus,
Pagano depacta uiro iamiamque iuganda
Eugenio, que deproperans suadere docetur,
Et captare parans capitur, uenansque prehensa est.
Erigitur uersare abiens opus omnipotentis,
Complanare petens, fit opus uenerabile Christi:
»Audi me, soror, incipiens Anatolia  , et ipsa
Christi sum famula, ac noui legalia uincla
Non damnare Deum, sanctos hec uincla prophetas,
Hec iniisse patres quorum benedicta propago;
Audi me, et sociare uiro qui celet amice
Secretum socie Christi nec prodat alumnam,
Quin faueat nostris blande dulcore marite.«
Hec illa texente, refert Anatolia: »uince,
 O uictoria, ad hoc Zabulon uictoria uere
Esse queas; uacuo Omnipotens mortalibus olim
Crescite mandauit mundo, multoque replete
Fenore tellurem, qua iam modo germine plena
Humano, Christus postquam descendit ab ethra;
Multiplicate fidem, crescat dilectio, clamat;
Approperat regnum, celos replete, supernum.«
Talia post infert: »Ego que per uiscera Christi
Ornamentorum explicui sata lucra meorum,
Cerno die iuuenem in somnis diadematis auro
Cultum, purpurea gemmata et ueste nitentem,
Meque tuens hilaris grato sic ore profatur:
»O pia uirginitas quam mors euincere nescit,
 Perpetua quin morte rapis tua iura sequentes!
O bona uirginitas tenebrarum facta refutans,
Sidereo semper degis que lumine compta!«
Auditis quibus euigilo fletuque rigata,
Inque pauimento Dominum prostrata fatigo;
Hec mihi, qui tulerat, referat dulcissima rursus;
Sic strate mihi prosequitur gratissimus isdem.
»uirginitas nitide regalis purpura uernans
Est qua qui induitur reliquis prestantior exit;
 uirginitas diui gemma est pretiosa monilis
uirginitas regis inopinum munus habetur;
Thesauro insidias latitant huic tendere fures,
Quem tu sollicito aduigilans tutamine serua;
Diuitias quo te potius has noscis habere:
Hoc tutare magis furua ne fraude fatiscant.«
His aliisque piis animata hortaminis orsis,
Distrahit omne decus uarii uictoria cultus,
Quesitumque Deo pretium largitur egenis.
Accipiunt sponsi pactarum insignia gesta,
Et quoniam Christi nequeunt laqueare columbas,
Pellere precipitant, Decioque sinente per arua
Propria legantes arcti modo fragmina panis
uix uel sero ferunt; sed non ieiunia frangunt
 Quas Christi confortat amor; molimina nulla
Proficiunt tedis has inclinare uel aris;
Durant inuicte post plura stupenda patrata;
Martyrium celebri cum uirginitate iugantes.
Lilia mista rosis a Christo serta capessunt;
uirgineos equidem preclara monilia flores
Iunxit, ubi gladium uictoria corde recepit.
Percussor cuius, Taliarchus, uindice lepre
Percussus, languore breui, sex scilicet intra
Solis amare orbes exesus uermibus efflat.
uirginis at pignus curatum munere digno.
uirgo decens effulta piis Anatolia factis,
Piceni postquam multos curarat anhelos.
 Demoneque inuasos, luneque recursa pauentes,
uexatur uaria Tyriam perducta palestra:
Cum serpente quoque illesam nox integra clausit;
Mox ipsum monstro anguilegum parente uorandum
Mane rapit Christique Dei pietate uenustat;
Quique palam Dominum fassus se credere Christum
Carceris hac clara sub laude retruditur antris;
uirgo pia extensis manibus dum uota profundit,
Transfigitur ferro latus, ut per utrumque recluse
 Admissus dextro penetraret mucro sinistrum.
Spiritus Altithroni thalamum conscendit amati;
Suscipiunt thecam Tyrienses cuspide fossam.
Audax ad Christum anguifero conuersus ab astu,
A claustris rabidos rapitur iam mitis ad enses:
Mox caput abscissus, mortemque triumphat et angues,
Et quoniam hinc patria mactus transfertur Eoum



CAPUT XuIII. De sanctis Pergentino et Laurentino.


 Tunc Pergentinus Laurentinusque beati,
Flagra apud Aretium pueri pietate gemelli,
Dura triumpharunt miracula magna ferentes;
Tum ferro laceri simul aurea regna capessunt;
 Menia corporibus florent animabus et ethra,
Hecque nitet gemina gaudens urbs luce piorum.
Et multis Decius sanctis ubi gaudia uite
Preparat etheree, quos de cruciatibus astra
Dirigit, indicens generalia septimus arma
In Christi populum rabidi post bella Neronis,
Barbaricos inter cuneos luit acta cruore;
Et qui regnantem patris genitique trucidans
Fraudibus implicuit famulum cum prole Philippum,
Mercedem meritis, Christo cum Patre ferente,
Rex regno procul euectus cum prole receptat.
Idque parum cruor ulcisci per queque rigauit
 Arua, petit se sanctorum in laniosque ferosque
Censores, delatores nutuque fauentes;
Exeritur passim Romani in climata regni
Ultio peste uagans, corruptoque ere crudos
 Infundit pecudumque hominumque uenena per artus:
Nulla uacat regio, non urbs aspersa cruore
Iustorum, cunctasque domos perstringit et ipsis
Exantlat meritis nece spectatoribus actis;
Ac ceu pestifero triuit quondam ere rura
Grando ruens Pharii diuino uerbere regis,
Cultores, segetes, iumenta et pascua sternens,
Aethereo ueniens equo libramine regnis
Aeneade pestis digna sub clade tyranni
Urbes, ruricolas, pecudes et pabula uastat



CAPITULA LIBRI QUINTI.


    CAP. I.---De sanctis Lucio papa et Stephano.
    CAP. II.---De sancta Eugenia.
    CAP. III.---De sanctis Rufina et Secunda.
    CAP. Iu.---De sancto Sixto papa et sancto Laurentio.
    CAP. u.---De sancto Hippolyto.
    CAP. uI.---De sanctis Herennio et Abundio.
    CAP. uII.---De ultione huius persecutionis in ualerianum et regno Romanorum.
    CAP. uIII.---De persecutione Claudii et sanctis Lucio, Marco, Petro et Theodorio.
    CAP. IX.---De ducentis et sexaginta simul martyribus.
    CAP. X.---De sancto Cesario marture





CAPITULA LIBRI SEXTI.

    CAP. I.---De sancto Felice papa.
    CAP. II.---De sanctis Basilice, Modali et sociis.
    CAP. III.---De sancto Agapeto.
    CAP. Iu.---De repressa persecutione Claudii.
    CAP. u.---De sanctis Chrysanto et Daria.
    CAP. uI.---De sancto Gaio papa.
    CAP. uII.---De sanctis Marcelliano et Marco atque Sebastiano.





CAPITULA LIBRI SEPTIMI.

    CAP. I.---De sancto Gabinio et Susanna.
    CAP. II.---De sanctis Primo et Feliciano.
    CAP. III.---De sancto Pancratio.
    CAP. Iu.---De sanctis Claudio Nicostrato et sociis.
    CAP. u.---De sanctis Seuero et Seueriano.
    CAP. uI.---De sancto Genesio.
    CAP. uII.---De sancta Lucia.
    CAP. uIII.---De sanctis Marcellino et Petro.
    CAP. IX.---De sanctis duobus Felicibus.
    CAP. X.---De sancto Chrysogono et Anastasia.





INCIPIT LIBER QUINTUS.



CAPUT PRIMUM. De sancto Lucio papa et Stephano.


 Lucius expositos sequitur splendore sacrati
Pontifices iuris cuius, moderamine fulgens
 Menibus exuitur patriaque abducitur exsul.
Seruatur profugus saluusque reducitur urbi:
 Munia disponit, iussas moderatur habenas.
Pontifici censet lectos astare ministros,
Et testes uite presenti semper adesse,
Ipsi pontifices pacis que uincula seruent,
Sacrilegis super arcendis que iura sequantur;
Dumque Dei populum pro regmine dirigit equo,
Pastoris fulgore cluens sub ualeriano,
Truncatus ceruice petit celestia martyr.
Quoque potestatem properans contradit alumno
Precipuo Ecclesie Stephano summoque ministro.
Papa datus non inferior uirtute uel ore
Patre nitet Stephanus, leges promulgat, et ornat
Ecclesiam, sacris tantum ad sacra uestibus uti
Decernit; hic ouile Dei dum ualerianus
Cum socio octaua uelli dat theomachia,
 Ductat oues fortis dux, inter bella leonum,
Colligit, hortatur, solidat prestare duello
Externosque uocat diuina in prelia multos
Pollentesque uiros, quos inter honore tribunus
Nemesius cum plebe domus ac prole Lucilla
Deproperat, que ceca diu reparatur utroque
Lumine corporis ac mentis reuocata tenebris.
Hac se preclara Christi irradiante lucerna,
Fascibus excellens accedit Olympius equis,
Coniuge cum genito famulisque fidelibus auctis,
Qui flammis aurum uelut argentumque probati
Sympronio celi subeunt iuncto ardua clari.
Nemesius Christi leuita sacratur ut aris,
Hunc sine iudicio proceres quacunque repertum
Precipiunt plecti. Supera is uirtute repletus,
 Non cessat lustrare domos atque antra piorum:
Querit et abstrusos, censu solatur egenos,
Adueniensque uiam que priscis Appia dicta
Comperit hic Marti sacra pendere ualerianum:
Et, genibus flexis, celum terramque Regentem
Exorat, fanum secus ut sub nomine Christi
Quem terris misit dignetur ferre salutem,
Consilium fraudis hoc quo soluatur iniquum,
A laqueis Satane miseri ut resipiscere possint.
Maximus intus erat consul qui, demone captus,
»Nemesius, mox exclamat, me incendit et huius
Christicole dure crucians me oratio torquet.«
Delubro egressi quidam tenuere beatum,
Quem probris dum conficiunt, en Maximus efflat.
Illi Nemesium perducunt ualeriano;
 Quique dolo mulcens insignia prisca recenset,
Eius consiliis fuerat que expertus et actis;
Hortaturque coli diuos quibus heserat ante.
Tum madidus lacrymis respondet ad ista diacon:
»Semper ego infelix uerum stultusque refugi,
Effudique reus sanctum innocuumque cruorem;
His quoque flagitiis uergentia colla grauatus,
Sero licet, plastem proprie cognosco figure;
Propitiatoris Christi utile pignus adeptus,
Hunc timeo, ueneror, famulatum impendere certo,
Omnia facta manu abiurans simulacra refuto.«
His Cesar furiatus atrox hunc mancipat antro.
Tertia dum reuehit posthac aurora labores,
Cesaribus presens agitur, comitante Lucilla,
 Quam patris ante oculos plecti dant, hac subigendum
Flamine robustum diuino cede putantes:
Letior at sobolis sub strage ardentior atque
Efficitur iam preco Dei; nec posse probatus
A Christi ualido flecti feruore fidei,
Duci precipitur Martis sic ante sacellum;
Iam uirtute triumphatum mucrone palestram
Terminat, abscissusque caput petit ethora mactus.
Membra addit Stephanus cognate terrea terre,
Que Sixtus relegens post accuratius abdit.
Symphronius huius post funera fidus alumnus
Sistitur arctatus fidei pro luce tyranno,
Mandaturque dari cuidam ad tormenta tribuno,
Utque facultates perquirat Olympius acti
Nemesii; qui suscipiens precepta reuoluit.
 Symphronius: »Domini census si querere iussus,
Iam retuli Christo regi famularier apto;
At si sacrificare iubes, sacra libo libenter,
Sed Iesu Domino uotorum ac laudis honorem,
Cui Dominus se Nemesius meus obtulit altor.«
Hec ad dicta truci repletus Olympius ira
Imperat extensum fustes tolerare catasta.
Aureus allatus tripoda post uerbera Mauors
Cera ut ab igne fluens ad uerba resoluitur huius.
Cognitor his stupidus secedit et acta iugali
Commemorat diui confessor ut ora liquarit
Belliuagi, atque reo ueniam placet esse petendam;
Consilium menti quod ut amborum utile sedit,
Fortior ut fuso fuerit qui Marte petatur,
 Nocte simul ueniunt, gnato comitante, sub ipsa,
Theodoto genitus qui solus utrique parenti;
Sicque sui pedibus uincti se sternere gaudent,
Saluari orantes ac penituisse probantes.
Accitus presul monitis celestibus illos
Imbuit, ethereaque nitescere perficit unda
Gratia quos Christi pluuia penetrauit opima.
Auditu procerum quo feruida pectora sanctos
Hos sibi presentes fieri toruo impete mandant,
Candentesque agni beluis raptantur acerbis:
Symphronius ferro pressus strictusque capistris,
Nudus et exertus grato assignatur agoni.
Augusti memorant penas differre tribuno,
Sint uelut indubii diuos hunc linquere nolle
Semper adoratos, prius ad quorum sacra multos
 Suppliciis egit, nec iners fudisse cruorem.
Impius hec. Ille: »Ut non sicut Olympius egi;
Penitet at sceleris, lacrymasque effundo Tonanti,
Cui famulor, Patri et Genito cum Flamine sancto,
Parcere dignetur probris que immania gessi
In sanctos, quorum per me arua cruore rigantur.«
Consumi pariter flammis sententia mandat.
Ducti mox ante ora Iouis holocausta parantur;
Ignibus appliciti, Christo pia carmina dantes,
Intacti flammis, preeunt ad celsa uapores;
Atque ita dimissas recipit manus impigra thecas,
Cum clero Stephanus sociis et relligiosis,
Laudibus affusis hymnisque ex more solutis;
Pignora que Sexto posthac translata gerente
 Martyribus curam celebrem fecere Decembrem.
   Hos crucis insequitur per munia Tertulianus
Quem diui Stephanus fontis splendore nouarat,
Nec mora presbyterum larga bonitate sacrarat.
Cui castos inter monitus et uerba salutis
Cesorum Christi perquirere corpora iussit.
Per biduum sacris uix debita soluerat aris,
Tentus et a Marco stat ductus ualeriano:
Huc ille extensum mactari robore tradit.
Ceditur acclamans: »Grates tibi pendo, benigne
Iesu Christe Deus, quia me non diuidis almis,
Ut mihi iam Dominus iungatur Olympius, acto
Qui me martyrio precessit ad alta sequendus.«
Hec dum proclamat, lateri mandantur utrique
Apponi flamme, constansque ea letus et inter:
 »Matura quod agis, miser, ut pernicius, inquit,
Me hoc feruore leues holocaustum et aromata Christo,
Peccatis grauidum licet, hoc tamen auspice fultum.«
Inuidet his lanius, differt, rapit ignibus atque
Tradit Sapricio trucior qui creditus ipso;
Rebus id ille probat, saxis nam proterit ora,
Sicque diu torquet pensum amburitque catasta.
Ignibus in mediis diuino tutus honore,
Predicat esse Deum celis super omnia Christum.
Inuictus penis, ubi fertur ualeriano,
Mox caput abscidi celeri mucrone iubetur.
Tormine depositus iugulum petit ethera sectus.
Hymnidicis presul Stephanus locat ossa Latina
Stipatus cuneis scissaque recondit arena,
Presbyter hacque bonos  Faustus Maurusque recepti.
 Tunc, aliis septem iunctis qui tempore in ipso
Celica martyrii subeunt penetralia lauro.
His cinctum studiis, missas ad busta piorum
In specubus celebrare, sacros huc cogere cetus,
Lymphati proceres Stephanum ad tormenta requirunt,
Militieque manu raptum tenuere, iugatis
Pluribus e clero senibus fidisque ministris;
Presule Cesareum iusso penetrare tribunal,
 Sed solo: »Tu ne es Stephanus, huic ualerianus,
Publica conaris regni qui uertere iura,
Suasibus et prauis populum monitisque malignis
A patrio diuum cogis discedere cultu?
---Non equidem, antistes, nitor rem uertere regni,
At moneo quo, desertis qui in fana coluntur
Demonibus, Dominum uiuum uerumque renoscant,
Qui celi terreque Sator, qui cum Patre Christus
Flaminis et sancti uirtute in secula regnat,
Ne pereant simul eterna cum demone mulcta.«
ualerianus ad hec Martis precepit ad edem
Hunc minui capite, effigiem ni numinis oret.
Aspiciens ductus Mauortia fana beatus
Dirigit ad celum uisus et corda, Tonantem
His poscens: »Domine omnipotens, Pater unice Christi,
 Qui destruxisti uariis Babylonica turrim
Fatibus, ora terens, hoc tu quoque destrue fanum,
Qua populorum anime cultu perduntur iniquo.«
Annuit Omnipotens uotis, tonitrusque fragore
Respondet precibus summa de nube coruscans,
Fulmina dissiliunt, et Marte potentior edem
Martis humo sternit. Mauors imbellis ad ista  : »Hec
Panditur et Christi, Iouis hec non fulmina nutu.«
Diffugiunt lanii, non hos fiducia Martis
Continet; haud fidos, haud se tutatur, alumnos.
At liber pia sacra Deo libare sacerdos
Christisona exsultans abit, adgaudente caterua,
Quam factis dictisque regens, ac robore multo
Solatus solidans, mysteria menibus alme
 Dum letus celebrat Lucine, turbidus ille
ualerianus agit cuneos et ouile luporum
Agmine uallatur, nescit, licet undique septus,
Pastor magnanimus rabie trepidare furentum;
Fixus et intentus sacris, Domino auspice, fortis
Impauidusque litans sua se quoque munera perstat,
Nec sentit rabidos strepitus, nec uota remittit,
Intrepidusque libensque aries mactatur ad aram,
Cepta sequens. Hunc sacra manus cum sede beati
Sanguine respersa patris arce recondit in ipsa.



CAPUT II. De sancta Eugenia.


 Carbasa nunc zephiris inflantibus, arua Syenes
uisere Pelleumque iuuat contingere littus,
Mox rapido Ausonie repetamus ut edita cursu:
Accipimus siquidem hoc estu presigne tulisse
Martyrii decus Eugeniam, quam patre Philippo
 Urbis Alexandri prefecto aruique Canopi
Aeneadum ex apice procerum dat Claudia mater.
Quîs splendore nitens hec moribus altior esse
Deligit excellens casto pietatis honore,
Que pagana licet ui casti numinis, alta
Consule, uincla Proci geniti uirtute perhorret,
Dum sophicis ardens curis percurrere queque
Certat honore animi conscendere in edita Pauli,
Que tanto feruore capit iam mente beata,
 Ut summo regis flammescat amore superni:
At Christi quia reppulerat pater urbe clientes,
Cum castis sociis castisque sodalibus, altum
Alta sequens rimatur iter, Proto atque Hyacintho,
Ardua quo ualeat montis tam scandere celsi.
    Mente polo illapsa patrem petit arua uidere,
Predia collustrare sinat, iocundior isto
Intuitu ut redeat menso regionis ameno.
Cedit ad hec genitor, comitesque herere fideles
Iniungit, dominam saluo ductare pudore,
Que, Pauli instrumenta legens dum fertur in agros,
Christicolas melicis modulantes uocibus audit
Psalmigraphi laudes: »Omnes dî demones Ethnon.
At Dominus celos septemplicis edidit orbis.«
 Curriculum illa iubet consistere, clamque sodales
Conueniens: »Sophico constat uos dogmate claros,
Sudatisque hominum mecum permulta studendo
Digna, indigna dolis astuque reperta catorum,
Scrupea Aristotelis docti uersuta sophiste,
Sectam Epicuream, miri figmenta Platonis,
Socraticos monitus et Stoica quid legat ora,
Quod sparsere sophi, quod cantauere pete,
Pellitur hac odo Christi qua concio gaudet.
Accipimus nichil esse deos, simul omnia uana
Numina responsis sanctorum addiscimus aptis:
Diuinis igitur credendum et uera tenenda,
Ni magis oblectat mentes per falsa perire.
At sapiens sapienter agat decet, impia sanctis
Segreget, utilibus properet secernere inepta
 Iustitie summam subeat quo tramite querat.«
Dum serit hec sociis rationis in arua, parantur
Corda trium celsam ire uiam, parit innuba casti
Consilium uoti: pariter petere alma beati
Tecta Heleni cuius prestantia facta nitebant,
Restituit uisum cecis et demone captis
Sobria corda, adhibens medicamina plura grauatis.
Hunc quia sacra Dei meditantem inuisere nulli,
Sancti aut septa senis licitum penetrare puelle,
Robustos animos habitu insignire uirili
uirgo legit, uacua ignaris lectica uehatur,
Ut reliquis dominam fide comitentur alumni.
At reparatur honos, arguta incepta geruntur:
Tres caute socii mundana pericula tranant;
Presul adest laudes cinctus reboante caterua;
 Fit uia uecta piis, sanctorum iter omne paratur;
Suscipiunt iuuenes diuina oracula leti,
Auspiciumque uie rogitant de presule plebem,
Ascipiuntque tropea uiri qui paruulus olim
Immuni uectare sinu consueuerit ignem
Cereamque magum flammis exeruerit algens.
Tres se uirgo notat fratres ad sacra uenire
Christi, postulat hec fieri quoque nota beato
Premonito in somnis patri, signantur adesse.
Ille genus nomenque rogans capit urbe Quirites.
Germanosque domo, dat nomina uirgo duorum,
Se Eugenium memorans secretius esse prehensos
Agnoscunt se, prepositoque manere iubentur
Sacranturque, monasterioque almisque iugantur;
Solamen capiunt, certamine queque gerenda
 Predocti a sancto, cui cuncta recluserat auctor.
   At temone leui uacuoque abeunte ueredo
Fit gemitus populo tantos lugere parentes
Amissam sobolem tam caro pignore captos.
Discutitur regio, uici, nemora, oppida, montes;
Delphica scitantur, uanus rogitatur aruspex;
Dis rapta asseritur celique recepta remotis;
Creditur obscure quod post credatur aperte.
Dat pater effigiem diuam sibi collocat auro,
Contentus genitam caro pensasse metallo.
At mater fratresque dolent, nec credita credunt.
uirgo decens animoque habituque uirilis et actu
Certat opus Domini, meditatur dogmata Christi,
Lege uigil supera, memori dum mente recondit
 Bina Dei bino sibi testamenta sub anno.
Nec modo nescitur mulier, sectanda uirorum
Quîs agit egregiis, quam uirginitate, pudore
In precelsa ferens humilis dilectio ductat,
Laudibus in Domini, precibus, pietate, uacantem.
At prisci comites dignissima gesta sequentes
In cunctis domine satagunt parere beate.
Hec in uota datis iam tertia uoluitur estas
Emeritusque loci pater alta ad premia transit,
Quodque in se melius sibimet preponere cunctis
Complacet, Eugeniumque legunt, licet ima sequentem,
Nisibus et totis fugientem sumere fastus.
Tandem euangelicis parens instructa profatis
Culmen prona subit monitis seruire subacta;
 Subdita preficitur quasi seruula tramite Christi.
Non dominetur; at ut cunctis inseruiat una,
Infima precellens renitet subiecta ministris,
Ultima subiectis seruit seruire paratis;
Interna externaque studet succurrere cura:
Laudibus in Domini semper iussisque supernis
Degere cum sociis omni uirtute laborat;
Crescit et in miris animo mirabilis olim
Demonas imperio perturbat sedibus actos;
Lumina pupillis cecorum infundit apertis,
Plura gerens quorum late respergit odorem.
Accedunt multi uario languore leuari:
Febribus acta diu quedam Melantia uenit,
Que mox incolumis depulsa peste recessit;
Munera at illa parat medicine pendere dono:
 Mittit gurda scyphos solidis auroque repletos.
Respuit hec Domini presago flamine plena,
Ac iubet indiguis tribuat, marcentibus addat.
   At contra dirus medicamina prospera serpens
Tetra uenena coquit, saluatam corpore mente
Perdere precipitans, opus obscurare benignum,
In bona non reputans Christum mala uertere suetum,
Nam sanata salutiferam dum sedula uisit,
Assultans alio rapitur languore furoris,
Egregiamque tuens formam aptum spirat ephebum
Pellicibus, cecoque miserrima carpitur igne
Quo pressi plures. Pretiosi ponderis offert
Dona leuem spirans animum hac uincire catena,
Omnia cui supero cernens sordere uigore,
Uritur hinc grauius furiisque agitata recludit
 Quem male concipiens animo confouerat estum;
Nec sufferre ualens tantos secretius ignes,
Pandit operta sinu uastare incendia uestes:
Produntur flamme; iuuenis censetur inani
Frugalis cultu macie tabescere uana,
Accepti decoris iuuenilem perdere florem,
Ceu tristes Deus accipiat, modo gaudia charos
Temnentes habeat delectamenta perosos
Colligat, aut hominum cruciatibus altor alatur,
Ingratisque tributori uilere tributa;
Quin uideat credatque sibi solaminis esse
Concessam meritis, requiem finemque laborum,
Letitie sociam, rebusque accedat opimis:
Largiri Dominus quam et opes et sanguis adornet;
 Nec Christo iniustum iuuenem sumpsisse maritam
Hic pia uirgo, premens anguine sibila uocis,
Fida tegit decoris speciosum culmen honesti,
Et laqueis animam tentans euellere mortis,
Ostendit miseri uana oblectamina mundi,
Ut fugiant, subito dum credita posse teneri,
Dulcia pretendant, ad amara pericula ducant,
Cultibus inuitent maculis, fedare suescant,
Gaudia promittant, et mesta perennia tradant.
His aliisque parat letho seruare subactam,
Illa repleta malis, caligine mortis operta,
Cui furor aspidis obstructas oppresserat aures,
Saxea marmoreis transibat durior antris.
   Ruminat egra dolos, externum subdola morbum
Nequius interna mentitur perdita peste;
 Flagitat huius opem meditans auferre salutem;
Inuitat medicum cupiens abolere medelam,
Ingressam petit obscenis lupa nisibus agnam,
Effugit amplexu accipitris uelut ungue columba.
Addit et increpitans: »Digne Melantia nomen
Nigra tibi, que perfidie ferrugine liuens
Struxisti tetri laruis habitacula cordis,
Discede, impostrix, canis illecebrosa, recede,
A Christi pellax agnis discede colubra;
Non hac militia Iesu sancta agmina certant,
Nomine quin Domini uirus superabimus istud,
Atque triumphantes clementia proteget alta.«
uulnere at illa graui prefert perculsa pudorem,
Diro corde nefas cumulans, ducitque petendum
Improba prefectum querulo clamore Philippum,
 Ni falsis petat, ipsa peti uerisque notari
uafra pauens, iuuenem passam se questa scelestum,
Hunc nisi succursum prope captiuasse pudorem
Christicolam memorat, cultuque operire pudorem.
Ille his accensus iuuenem sociosque teneri
Mandat et innecti, ferroque ergastula pressi
Ut foueant, dum seua fame paret ora leonum.
Queis subigat discerpendos tradatque tremendis
Rictibus, impuri paueant audita pudici.
Paretur iussis, grauibus nodantur ahenis,
Censentur meriti perferre asperrima lethi.
   Exspectata dies exit tempusque palestre,
Exponendi ursis Libycisque leonibus agni
Ducuntur nexi; fit questio certa uicissim;
Diuersum Eugenie bellum, uictoria presto
 Quam prohibet pietas, aliena pericula tardant,
Insontemque iubent discrimina sontis adire.
Aequius e cornu sed dexteriore duellum:
Candida signa mouet iustos pessumdare iniquum,
Prodere iustitiam, castis scelerata iugare,
Sidereum super hec Christi fuscare nitorem.
Accedunt famuli tristes, domineque sequuntur
Ac scelus accumulant; cornix candore notatur:
Inficitur fuco preclara columba nigello,
Que, licet exoptet celsi penetralia nidi,
Martyrio concussa poli captare quietem,
Indignum sed patre pati pereunte retractat,
Quem seruare queat, fratres matremque lucrari.
Hostis sed miseret, poscitque admissa remitti.
 Consiliumque diu tectum, quod mente superna
Sumpserat, hic tandem rupto manifestat amictu:
Femineo robur se corpore ferre uirile,
Femineamque maris carnem uirtute nitere.
Pandit se Eugeniam, patrem matremque fatetur;
Commemorat fratres, quis Sergius et quis Auitus,
Eunuchos retegit, factum factique tenorem,
Expediens paucis. Sobolem pater ipse renoscens
Adstupet, amplexu fratres lacrymisque sorori
Adgaudent; famuli dominam gratanter adorant,
Deproperant, certant primi qui gaudia matri
Hec inopina ferant: rapido uix credula cursu
Maturat stupido noua carpere gaudia uisu
Promuntur uestes auro gemmisque corusce.
Curritur, inuitam licet, exornare puellam,
 Fuluo percolitur habitu exonerata catenis,
Tollitur inque altum, rapitur patris ante tribunal:
Unum cuncta Deum clamat Christum esse corona.
Laudibus accincti si qui ad spectacula mesti
Christicole astiterant, irrumpunt agmina leti
Glorificantque palam diue magnalia dextre.
   Addit et Omnipotens hunc magnificare triumphum:
Flamma Dei iussu celsa demittitur ethra,
Absumitque domum pellacis et omnia uastat
Pellicis infauste, linquit modo signa fauille.
Nascuntur populis noua gaudia mista timori;
Sacrandis patet aula Dei, dispersus in unum
Cogitur Ecclesie reparato cetus honore;
Prefectus sacris genitique uxorque nouantur;
 Iura piis reddit procerum dat pace nitere
Fascibus in prefecture ceu presul haberi,
Cernitur Ecclesie pensans miti omnia iure;
Christi passim edes in celsa cacumina surgun,
Florent pace pii, liuore teruntur iniqui,
Torquentur requie sanctorum, uruntur honore,
Armantur seuo rabidi feruore ueneni;
Contendunt Romam sanctum insimulare Philippum,
Tam longoque pati ducunt leue calle laborem,
Ioniique minas et seua pericula temnunt:
Sollicitant querulis proceres plangoribus esse
Christicolam prefectum, ipsum suadere colendum
Urbibus Aegyptum Christum, omnia uana uideri
Iam populis figmenta Deum, fanisque relictis
 Celicolum, uenerari hominem cruce funere passum;
Augustos proceres antiqua et publica iura
Aeneadum temni, Romanaque sacra reuelli.
Moti his sceptriferi legant decreta Philippo:
»Aut diuis solita deffundat per delubra liba,
Aut rebus cedat deiectus honore secundus.«
Ille sagax possessa poli transponit in arcem
Rideat ut fures, minitantia culmina spernat;
Augendas committit opes et munera Christo.
Spe cassus crudam rapitur successor in iram,
Huncque neci dare disponens inhibetur amore
Deuincti per blanda uiro modulamina uulgi.
Anxius ille dolos egra sub mente uolutat,
Affingitque nefas; armat mittitque, reperta
 Fraude, uiros: simulant socios, comuntur ouina
Pelle lupi, celerique dato conamine fructu,
Qui ueniant pandunt, precibus uotisque uacantem
Percutiunt Patrem uestigia diua sequentem.
At populus monitis structus, uirtutibus auctus,
Qui per eum cecis uisum laruisque repulsam
uiderat inferri, stringit traditque latrones
Latroni: gerit ille suos sinuamine mores,
Utque reos capit, ut gratos dimittit amicos.
Martyris ossa monasterium quod uirgo pararat
Filia uirginibus recipit, quo Claudia mater
Pauperibus fessisque uia pia domata condit,
Predia delegat, dignis res usibus aptat.
His ita dispositis, Romam natalia regna
Cum gnatis repetit robusta et uirgine gnata.
 Prefecti genitos capit applaudente senatus
Letitia, claris et honoribus afficit auctos;
Candidulis ornare Dei hic quoque floribus aulam
Undique collectis non cessat uirgo uirilis,
Dumque serit nitidis candentia lilia sertis,
Sanguine regali accedit Bassilla renidens,
Que fructus respersa pie fragrantis odore
Tam dulcis uisu decoris flagrare beato
Cepit; at obsistit diuersa professio Christi;
Sed rogat institui cultu tam suaue reflantis
Nectaris, allectis intercurrentibus, orsos
Mascula uirgo hilaris uotorum munere notos,
Affatur comites, accingi ad iura duelli
Mandat honoriferi, condicta ad munia tradit
Preclare hec Domino dande per dona puelle.
 Suscipit illa uelut famulos, ueneratur ut alti
Legatos Domini cum queis ad sacra supremi
Nocte dieque uacans cultus ornatur herilis
Culminibus decoris, sanctoque ad sancta uocato
Perficitur papa diuaque renascitur unda;
Lilia secreto iam sepius alba iugantur:
Iungitur Eugenie pulchro Bassilla decore,
Aeterno potius splendor radiare nitore,
uirgineique chori celse approperare magistre
Fit clari cetus decoris, fragrantia late
Spargitur, atque poli precelsa palatia replet,
Unde micans lucis rutilo fulgore coruscat.
Emicat alma ducum penetrans interna duorum,
Atque eternus honos eterno lumine gliscit;
Alterutri comitis fit proxima nota corona.
 Interea Eugenie lactis dum rore rigantur
Illustres genite, mellis Bassilla cibatur
Nectare depacto. Produntur gesta sodali
Pompeio, qui, sollicita dum mente requirit
uirginis alloquium, fit onustior ore negato
Pondere feruoris, cecoque incenditur igne:
Fatibus eximias gregat allegatque puellas,
Que simul ambite debellent pectora pacte;
Illa, uelut turris constanti robore tuta,
Spicula missa terit nullis cessura pharetris;
Quin capit hostiles, placatque, adigitque cateruas,
Que, simul asperse diui dulcedine roris,
Desciscunt armis atque improba bella remittunt,
Barbaricoque duci seruire ad friuola temnunt.
 Tollitur in diros iuuenis rancore furores,
Nec piget Augustis miseras plorare querelas;
Cernitur aut sponsum tandem Bassilla resumat,
Aut iugulum spernens legum dependat honori;
Eugeniam uel numinibus sacra pandere iussis,
uel subigi penis et atroci morte perire.
   Diuersa assurgunt uentorum flamina turri
Robusto innixe lapidi; Bassilla relictis
Suasibus appetitur, diuerse conditiones,
Aetates, sexus, uaria instrumenta laborum,
Machina nulla ualet; Christo hec effulta resistit
Immoto cunctis animo, sponsumque nec aure
Ni Christum admittit, cui pectora fida reseruat.
Ast ubi tot nimbis iaculorum inuicta probatur,
Furtiuo appetitur dum lux natalis apertum
 Decutiat ferrum, inque domestica septa triumphum
Ense capit, terreque polo permittat honorem.
Mox sancti comites digne pia dona magistre
Captantur, domine uelluntur pignere macte
Et despecta ad fana Iouisque trahuntur ad aras.
Hinc regi supero dum uota patentia legant
Labitur ante pedes actus uirtute superna
Qui deus orari cultu mandatur iniquo,
Soluitur in cineres puluisque probatur inanis.
Corde sub obscuro Nicetius artibus istud
Deputat athraciis, uictoresque ense recisos
Regna triumphantes ab agone ad celica mittit.
   Tum petit Eugeniam religatque, efflagitat artes
Christicole quibus innisi magicamque reuelet;
Illa Dei summi preconia mystica libans,
 Predicat hec Zoroastreis potiora figuris.
Queis stupidus mentemque nigra caligine tectus,
Hanc prefectus agi dat uenatricis ad aram
Truncarique, dee uel sacrificare Diane.
Illa preces celo dum dirigit ante sacellum
Delubri tremit ima uibrans fundamina tellus,
Nec gentile sacrum uenerande ad uerba puelle
Stare ualens, splendore uelut dissoluitur umbra,
Cyclopeeque ruunt fabrice quasi sole fauille.
Acclamat populus sanctam; pars nequior atram
Infremit esse magam: saxo sic colla iubetur
Pressa dari fluuio. Sed non immergier undis
Terrestrique ualet celestis pondere subdi:
Soluitur at supera saxumque auellitur alta
ui Saluatoris; regitur secretius atque
 Nauigio uictrix agitur super equora diuo;
Queque manus Petrum quondam per cerula rexit,
Eugeniam rapido lateat ne gurgite uexit.
Clauditur ignitis uirgo inuictissima thermis;
Sed fugiunt flamme, cunctus defungitur ardor;
Admissaque magis fornaces uirgine frigent
Quam niuibus lapso arctois si flumine presse.
Ignibus absumptis debellatisque caminis,
Accipit immunis tenebrosa ergastula uictrix,
Lumine discluso multis escaque diebus;
At pactam interno celique nitore micantem
Haud sinit externis sponsus latitare tenebris,
Luminis emisso refouens celestis ameno;
Huncque diem preter lux altera mittitur orbis,
 uisitat et fidam Christus solatur amicam,
Aethereoque cibat dilectam pane clientem,
Quoque sibi societ thalamo super astra reuelat
Instituitque diem qua terris editus olim
uirgine uirginea uenit gaudere marita.
Fatibus immotis stat pollicitatio regis;
Decretaque die iusso mucrone satelles
Horridus approperat, ferroque ad regna puelle
Pandit iter; celum illa petit gaudentibus aule
Spiritibus supere, qua missa die mera terre
Lux ortus splendore sui psallentibus ethre
Agminibus summe diuoque aspersit honore.
uirginis egregii thecam rapuere propinqui,
Nec procul urbe uia proprie posuere Latina
Cespite sanctorum multis quo busta pararat.
 Cuius ad exsequias luget dum Claudia mater,
Gnata piis comitata choris solamina defert;
uestibus et rutilo auratis que compta nitore
Letitiam matri mansuraque gaudia portat;
 Imperitans gaudere simul proditque receptam
Lucis se thalamis, sanctorum patre senatus
Sedibus applicito superis apicique perenni;
Designansque diem qua sit potitura polorum
Pace pia, mandat decus asseruare supernum
Admoneat fratres quos possit habere sodales.
Lux monitus comitata micat splendore caducos
Exsuperans nimioque hebetans uibramine uisus.
Celicole cum luce Deo modulamina ferre
uocibus auditi melicis, nec ab ore ferendis
Mortali, Christus tantumque et Spiritus almus
Accipitur. Regressa domum dat Claudia gnatis
Sollicite fratrum celestia iussa sororis,
Atque die ostensa celo fruitura recedit.
Quam genite geniti associant, legata fideles
 Iussa colunt dignique polorum munere uiuunt;
Lucraque curantes acquirere ditia Christo,
Damna parant Erebo, densissima fenora celo.



CAPUT III. De sanctis Ruffina et Secunda.


 Ruffinam hoc bello capimus pariterque Secundam
Regna hominum uicisse pii fulgore triumphi,
Desponsos quarum cuneis desciscere Christi
Pessima sub dubiis monitrix formido cegit.
Hinc infense animis pactorum federa temnunt
Degenerum, turpesque legunt uitare sodales.
Prediolum aggresse uoti solatia, magnam
Nobilius multo decernunt linquere Romam,
Sublimesque humilis sub culmo degere tecti
 Aurato merse quam culmine in urbe manere.
Explorant reteguntque fugam comiti Archisilao
Euersi et causam socii, qui more columbas
Accipitris sequitur, uolucrumque aduectus equorum
Precipiti prendit fugientes agmine nidum;
Quas reuocans Urbis prefecto ac legibus offert
Donato, clausas gemino qui separat antro,
Corde coherentes uno quod dissociare
Arte ualet nulla. Post hec dum tertia reddit
Lux elementa operum, presto sibi mandat haberi,
Excipiensque prius penetralibus appetit orsis
Ruffinam: »Illecebris, natu cum nobilis, inquit,
Eniteas, cur seruiles sectare labores,
Nexibus ut malis grauibus captiua sedere
Libera quam grato florens gaudere marito?«
 Reddit uirgo: »Duo prorsus hortaris inepta;
Omnimodis dubium incertus promittis et unum;
Sacra litare iubes pena queis perpete plectar.
Perdere amore uiri das uirginitatis honorem,
Tamque aduersa sequi durantia gaudia nectis,
De tete ignorans an crastina tempora cernas.«
His super hanc preses cedi admittique Secundam
Precipit. Illa uidens flagris recubare sororem:
»Quod facis, exclamat, diuini numinis osor,
Quod facis, o trucium scelerate, quid est quod honorans
Inuide germanam, me indignam hoc culmine ducis?«
 Quesitor: »Pares insanior esse sorore.«
Illa: »Nec insana est soror, haud insanior ipsa;
Christi sed cultu Domini connectimur ambe;
Congruit et pariter cedi quas culpa ligat par
Quo simul ornemur Christi ut simul alma fatemur.«
Sicque fidem prompta superam dum laude retexunt,
Tradit eas tenebris, fumumque fimumque ministrat
Improbus exactor: sed aromata stercore surgunt
Nectareique locus flatu repletur odoris;
 uincitur obscurum rutile uibramine lucis.
Tum iusse inde rapi thermisque ardentibus indi
Dum simul enecte hoc missi feruore putantur
Corpora qui tollant, sed pressa incendia cernunt
Igne Dei blandoque alacres algore sorores.
Adstupet his iudex uictricesque amne tegendas
Decernit Tyberi, saxo que colla grauantur.
Fluctibus abduntur; uix transegere sub undis
Hore dimidium et referunt sua pondera lete:
Queque ierant nude tegumento uestis in undas
uestibus ornate emergunt immunibus amne,
Christum laudantes clarumque celeuma canentes.
Cognitor his pauidus comiti pietate fatetur
Harum se uictum magica seu fraude subactum.
Reddit et addictas ipso uel iudice mulctam
 Accipiant censore sue uel uadere possint.
Archesilaus eas nil emollitus ad acta,
Abduci nemorum, mandatque in lustra perempta
Pabula siluicolis mitti alitibusque ferisque.
Gratia sed Domini cesas nec in abdita linquit
Plautillam accipimus, cuius hec rure patrata,
Matronam uise cui sunt residere parato
Gemmate in thalamo, et sibi talia iussa ferentes:
»Desine flagitiis, cessa, Plautilla, scelestis;
Cultibus idolii iamque impia uiuere linque:
Et credens Christo propriam rem uisere perge,
Corporaque inueniens loculis ibi condito nostra.«
 Exsurgens mulier monitus explere propinquat;
Et data repperiens sibi munera, credit, adorat,
Inque Dei laudes ueneranda sepulcra perornat.
Hoc plures estu passim celestia scandunt;
 Hoc superant Basileus pariterque Iouinus in astra
Aurea regna uia cesi petiere Latina;
Lauicana parit dum quinquaginta triumphum.



CAPUT Iu. De sancto Sixto papa et Laurentio.


 Regmen apostolici mundo uenerabile iuris
Post Stephanum Sixtus dignus moderatur habenis,
Qui Romam sophicis clarus legatur Athenis.
Dumque furore nigro tentus detruditur umbris,
Et penetrare simul Laurentius expetit antra
Colluctaturus, positis huic rebus, agonem
Ecclesie iam letus adit panditque ministro
Proxima bella; dein ductus libare sacellum,
Ut partim sternit, libat caput Omnipotenti.
 Iuncti leuite cui, felicissimus atque
Agapitus, comitesque alii sibi quatuor aucti,
Traditur; et quartus ueneranda tropea secutus.
Interea expensas capitur Laurentius almas
Depromens dotes simul ac se occumbere promptum:
Nempe datas largitus opes in uiscera Christi,
Circumiens cryptas, perlustrans antra piorum,
Indiguos refouens gemina curauerat esca;
Et uiduam capitis Quiriacam absoluerat estu,
Euacuans tristes longum quos passa dolores;
Hauserat amissum Christi Crescentia signo
Lumen, clarifice referens hec lucra fidei
Cernere certantem celi qua optauit athletam,
Explicitis opibus properam qui sanguine palmam
Querens differtur. Potiorem ferre palestram
 Censetur: patris retrusa talenta iubetur
Pandere seruandus, dum questio seua feretur.
Traditur Hippolyto cuius deuinctus ahenis
Lumina fert cecis; Lucillum instaurat utroque
Interno externoque leuans qua luce refusa
Plura simul surgunt celestis amena corusci.
Hippolytus cum plebe domus diuina capessit
Numina, et eterno rutilus fulgore nitescit.
Exhibet irradiatorem post talia iussus,
Tectarum rogitatus opum qui aperire crumenas,
Dulcia dat sapiens eris tractator honesti,
Atque interstitium poscens opulenta ferendi
Xenia, tres capit ampla dies promissa daturus,
Magnum mox inopum uulgus ditemque cateruam
Fenoris addensat, Christi altos condit aceruos,
 Et decus Ecclesie numerosa examina cogit,
Aggestisque opibus promit fecunda tyranno
Munera, mendici prebens densa agmina cetus.
Quesitor furibundus atroxque atrocior exit
Riderique fremit rabidus spem ponere auaram:
Arma acuit, truciore parans seuire furore
In uinctum uirgis subigens quem sulcat acutis;
Lamina dum, feruens lectus, plumbumque parantur,
Dum tormentorum ac mortis genus omne reuoluens
Expedit, asperius uitam quo crimine pellat,
Exhibet apta truci necis instrumenta laniste
Infrendetque minas: Epulas hec martyr amatas
 Deputat, ac ualido cesores robore lassat,
Tempta fide ardenti cum lamina uincitur ardens
Plumbea prestanti superantur pondera mente:
Omnia ridet, ouans celi polamine fortis;
Dumque triumphata frangit tormenta cataste,
Lumina diuini torquentum corda capessunt
Presidii: miles Romanus ad orsa beati
Belligeri mentem celesti lumine tactus,
Cernere se clamat radiantia celitis ora
 Oraque certantis diuo fulgore corusca,
Auxiliumque petit ne in tam scelerata residat.
Annuit Omnipotens tortorem angore fatigans.
Aestuat ergo animo, nescit quo se regat astu;
Utque recrudescens hostem feruentior ira
Conficiat, iubet exsolui tempusque remitti
Inuicto, ceu tractandi uictumque leuari
Se querens monstrat, quis dimicet arma retrectat.
Apta sibi ferri Romanus tempora cernens,
Approperansque polo lymphas queis splendeat affert;
uictorisque pedes precibus subnixus adorat,
Saluari poscens sacrante et fonte piari.
Nec differt leuita rudem lustrare sodalem;
Abluit, armaque candidulo uictricia tradit.
 Tyro nouis nouus addiscit pugnare sub armis:
Assuescit rigidis quoque uincere fustibus actus;
Eximioque probans sese munimine tutum,
uictor et expertus ferro ceruice recisa,
Aspernatus humum precedit in astra magistrum.
Suppliciis pulsatus item Laurentius, alta
Mente hilaris uultuque manet, contusus et ora
Saxis perstat ouans; Christique in laude triumphans,
Constrictus nimio torquetur tormine. Tortor,
Cuncta dolens uacuo consumi tela furore,
Inuidet hunc ictu celeri super ethera tolli,
Inuictumque Dei tota uirtute lacessit,
Bellificum lento tandem consumier igne
Precipiens, flammas uolucer ne transeat acres;
Assarique iubet tepidis sub uate fauillis.
 Igne ministrato prunisque ardentibus auctis,
Applicitus chalybei nudato corpore lecti
Celicus ore nitet martyr nec gaudia tosto
Diffugiunt, fractusue lepos ad uota tyranni.
Arma cadunt lanio, surgunt insignia passo;
Offert se letus holocaustum nobile Christo
Solanti grates Domino laudesque rependit,
Gratificasque inter superi carismatis odas
Emicat e prunis, celi fulgore coruscus;
Regnorumque petit Christi alta palatia uictor,
Iudice confuso. Pignus uenerabile lictum
Hippolytus pariterque sacer Iustinus honestis
 Curant exsequiis, Quiriace et conditur agro.
Iungitur ac sanctis Crsecentia cede triumphis.
Traduntur passi tunc Claudius atque Seuerus;
uirtutum eximii decoratur honore sepulcrum
Leuite, innumereque nitens splendore medele
Mirificis radiat reuerendum crebrius actis,
Et quaquauersum decori loca martyris almi
Eduntur, ueneranda micant monimenta salutis.
Sic eius templi dum fabrica lapsa Brionis
Restruitur ceseque trabes et tigna parantur,
Trabs inuenta breuis meritis producitur huius,
Atque fauet uotis uisa est que futilis arbos;
Robore tensa opere uarieque repensa medele
Proficit hec; fabrice fidei quoque proficit aucte;
Proficit indiguis tribuens pia dona uigoris.
 Sed nec Mediolanensem minor extulit urbem
Leuite egregii uirtus, ubi nobile templum
Nomine sacrati superato martyris igne
Cristalli calicem specioso stemmate seruans:
Sanguine diuino claro de uase clientes
Potabat celi specie celestia prebens;
Quod manibus lapsum sacram tollentis ad aram
Frustatim nimio dispersum fragmine cessit.
Pallidus, exanimis, pauor inficit ora ministri,
Qui sata frusta legens altari martyris infert;
Et fidens uirtute Dei fidei arma capessit:
Excubiis precibus lacrymis dans tempora noctis
Aram mane petit, uas damni immune resumit;
Idque fide solida solidatum pectore fulcit,
Et cumulo fidei cumulat solemnia uoti.



CAPUT u. De sancto Hippolyto.


 Martyris exuuiis celebri decoramine functis,
Hippolytus rapitur tosti quod membra magistri
Legerit, arguitur; Christi mox uerna repertus
uerberibus quatitur; fidus fortisque probatus
Antiqui Hippolyti mulctam perferre iubetur.
Christiloque famuli secte rumore notati
Ducuntur, Domino ad mortem seruire parati;
Confessoris eos inter concordia nutrix,
Promptior ut reliquis fidei feruore uidetur,
Culmina prima subit plumbatis incita celi;
Cetera mox fortis famulorum inuenta caterua:
 Iactura ceruicis heri super ethera bigas
Precedunt, metaturi Domino ardua regni.
Ille decem atque nouem famulis ad sidera missis
Subsequitur, completque sui integritate secundam
Perfectus seriem, celos per scrupea uectus.
Quem seui rapiunt passis ad celica plantis
Cornipedes, monstrantque polum callem ire per arctum,
Et tribulis tritum mittunt super ethera mactum.
Iustinus laceros uariis appulsibus artus
Colligit, emeritoque pium dependit honorem.



CAPUT uI. De sanctis Herennio et Abundio.


 Tuncque intercepti subeunt Herennius atque
Officii consors felicis Abundius ethram.
Enectos idemque sacer, sordente cloaca
Hippolyti quia nutricis hinc membra leuarant,
Proripit, illustratque sacris sacra pignora thecis.
 Nec longum sepelitur ab hoc Tryphonia quondam
Funesti coniux Decii, que, fonte piata
Diuo, cum genita superis terrestria regnis
Nec mora permutat, ueroque nitescit honore,
Inter uota precum celeri capta agmine celum.



CAPUT uII. De ultione in ualerianum et regno Romanorum.


 Multa per Aeneadum sanctorum millia regnum
Hec postquam succensa feri feruore draconis
Suppliciis ad regna lues celestia misit,
 Letho ac suppliciis grauius fert dedecus auctor,
Et qui seruili multos sub lege rotarat
uertitur officio seruili ac turpe capessit
Seruitium, captus Babylonica regna regentem
Romulidum princeps plantis ut dorsa grauatus
Incuruus sustollat equo pensamine digno.
Luminibus miser effossis quo ualerianus
Consenuit plexus prius ut fixisse probaret
Se cecum tenebras et furua pericla secutum.
At non sufficiens tot funere millibus actis,
Sanctorum probris unum caput hisce subactum,
Dum uariis cruor effusus regionibus orbis,
Non modico in seuos ulcisci sanguine poscit.
Undique enim laxis surgunt noua prelia frenis:
 Ac, ueluti quondam Pelusia rura locuste,
Barbarice Romana tegunt ita culmina gentes.
Germani Italiam post Rhetica rura pererrant,
 Hecque Alamannorum terebrata et Gallia trita
Turbinibus, Pontus, Macedonia pressa Getarum
Fluctibus, inque Asiam hac populatur Grecia plaga;
Ablata penitus Dacia quantum abserat Ister
Sarmata Pannoniam incursu profligat eodem;
Euphratis Mediam fluuiorum ac Tigris alumnam
Diripiunt Parthi Syriamque abradere missi;
Germanisque peregrinis Hispania cedit.
Et ne tuta quies intus per uiscera regni
Securos alat, immunesque fouere putetur
Fors aliquos, bella interius ciuilia totis
Feruescunt latebris largumque effusus ubique
Plurimus Aeneadum cruor, insistentibus ipsis
Barbarieque, in se sanguis quos sparserat almus
 Sed data pax iustis pacem confodorat orbis
Bellorumque trucis sopitis ignibus estus
Pace nitent populi, decorantur munia Christi,
 Oppressis passim trucibus per probra tyrannis,
Lugubris ante quidem, floret pia concio tandem
Laudibus inque Dei gaudent nullo impete tunsi.



CAPUT uIII. De persecutione Claudii et sanctis Lucio et Marco, Petro et Theodosio.


 Claudius exstincte rediuiua incendia flamme
Donec et obtectos reflando resuscitat ignes:
Qui Decii prolem, diuo Iordane piatam,
Temnentemque minas, monitus et iussa profani
Felicem crudo peragit mucrone Cyrillam
Militie plures, quos fonte nouauerat almo
Successor Sixti Dionysius, arctat et atra
Ridentes rabidi perimit precepta furoris.
 Quattuor hos inter ualide feruore fidei
Lucius et Marcus, Petrus, Theodosius alte
Flagrando mox ensiferos properare tuentur;
Poscunt preproperi primis celum ictibus ire:
Quos et Iustinus tumulis sanctamque Cyrillam
Preterea multos cinctus pietate receptat,
Confessorque sequens consors adhibetur honoris.



CAPUT IX. De ducentis et sexaginta simul martyribus.


 Fertur ducentos eruendis glareis
Simulque sexaginta ductos martyres.
Hic rex graui labore tunc exercitos
Turmis petitos et sagittis saucios
Ad regna celi a seruitute terrea
uinctos coronis extulisse tempora.
Horum tulere membra serui celici
Marius pia iugale Martha preditus
Iunctisque uotis Audifax et Abbacuc,
Quorum notantur apta celis nomina,
Orationis gratia qui ex Persida
Apostolorum uenerant ad limina
Ioanne fulti nobilissimi aduene,
Honore dignus qui nitebat presbyter,
Cultuque honesto colligentes linteis
 Emptis sacra ossa condidere Salaria.
Tunc et Quirinum amore Christi qui uigens
Proscriptionem, flagra, uincla, funera,
Spreto triumphum passus hoste sumpserat;
Quem dum tenetur fouerant ergastulo
Tiberi reuectum Pontiani interserunt
Bustis, decore quo decebat martyrem.
Post hunc prehensi cum ualentino in domo
Ultro manentes, qua beatus hic sacer
Confessionis clausus alme gloria
Animas sacrabat, clara dans miracula,
Queis cecitatis erutum caligine
 Gaudere pulchra prestat Asterium face
Sudo puelle restituto lumine,
Plures tenebris luce agens hac liberos,
Ipsam patremque, coniugem ac domesticos.
Tum uerberatus nec subactus fustibus
Truci capessit sectus ense celicam
Mercede capitis quam parauit regiam.
Hinc exhibentur aduene illustrissimi
Actique flagris, terga cesi robore,
Regi superno uota reddunt glorie.
Mox igne tosti et ungue fossi ferrea
Pensi catasta, gratias Deo litant
Christique clara in laude leti concrepant.
Manibus recisis inclytumque in dedecus
Ad colla nexis, territis spectaculum
 Ducti per Urbem triste dant Quiritibus.
Sic colla secti regna scandunt celica
Caput cruore Martha gaudet tingere,
Que mersa lympha celum ab undis expetit;
Nec tanta adactos cede mites sufficit
Quin ne sepulcris muneraret caritas
Rogis litata conflagrarunt corpora.
Semiusta fertur ossa sed Felicitas
Rapuisse diris occulenda ab ignibus
Bustisque proprio condidisse predio
Pure leuatam coniugans uiraginem.



CAPUT X. De sancto Cesario martyre.


 Tempestate sub hac, diuino numine ductus,
Cesarius Terracinam deuenerat urbem,
Saxicolasque uidens dum mente redarguit alta,
Principe Firmino, diuos tutante, prehensus,
Carcereque inclusus, probris affligitur actus.
Suscipit addictum, post ista Leontius atque
Inuictum sermone probans feritate lacescit:
Nam pre curriculo pergens agit ad sacra Phebi
uestibus intectum post terga manusque reuinctum;
Quo dum perueniens Domino pia uota refundit,
 Latoide non iussa ferens, fundo ruit edes
Pontificem pariter Firminum amplexa ruinis.
Sacra triumphantem populus ne laude coronet
Mox nigris uictor diuum retruditur antris,
Qua Domino iunctus toto mansisse sub anno
Fertur, et hinc plenum supplet dum Cynthia cursum
Redditus inde foro precibus dum transilit astra
Luminis ambitur subito fulgore superni;
Externis lux lata oculis interna perintrat
Corda uirum: supero splendore Leontius auctus
 Credere se prodit chlamidisque obnubit amictu
Prebentem nudo spectacula corpore uulgo.
Nec mora, diluitur diuaque renascitur unda,
uite et sacra pie, Iuliano dante, capessens
Fusis mox precibus celeri petit ethera saltu.
Presbyterum sanctum Iulianum almumque ministrum
Cesarium princeps eius sacco insuit urbis
Luxurius, parricidalem quasi sumere mulctam
Promeritos, gremio sumpti qui in cerula ponti
Ne maris ebiberent fluctus lymphantis amaros
uorticibus scandunt Thetidis celestia summis.
Littoreis thecas reddentes illico arenis,
Eusebius quas inde pius monachi bonus actu
Dans terre terram dictam prope condidit urbem
 Quorum ad busta preces Domino ac ieiunia libans,
 Dum multos cultum a uanis conuertit ad almum
Presbyter ethereo felix quos fonte nouabat,
Efferus equiuoci pietate Leontius ambos
Rapti inconcussam stringit genitoris ad arcem,
Inde foro inducti nulloque rigore subacti
Tum tenebris trusi, dum ferre litamina temnunt,
Excipiunt enses migrantque ad sidera leti;
Corpora fluminei lymphis exposta lauacri
Ad mare concedunt, custodem quippe fidelem
Cui sese dedant querentia munera dignum:
Quartus ad id Capua perductus ab urbe sacerdos
Littoribus legata leuat commissaque perfert
Curriculo sublata casam, capita atque requirens
Inuenit, hecque sibi se ultro pandentia sumit
Iunctaque corporibus qua pignora sancta locarunt,
 Ductorum tumulis scollata recondit honestis.



INCIPIT LIBER SEXTUS



CAPUT PRIMUM. De sancto Felice papa.


 Felix in cathedre applicitis moderamine Petri
Succedens, bene gestat onus, bene tractat honorem,
Mystica decernens uictorum ad busta litari
Atque coronatus fusoque cruore triumphans,
Quem iubet impendi, impensum caput ipse decorem.
Euticianus eum officioque fideque secutus,
Nequaquam inferiore studet pietatis amore
 Gliscere in emeritos, nam per diuersa trecentos
 Quadraginta duosque ferunt polyandra locasse
Cede coronatos, manibus quos ipse recondens,
Martyribus digno cultuque affecit honesto.
Nec mora, coniunctus uictores euibrat inter,
Testibus et testis conuertitur auctus honore.
Ipse quibus loculos habitu contexit ameno
Occurrunt leti socio aurea regna petenti
 Luceque conspicuam ducunt gratanter in aulam.



CAPUT II. De sanctis Basilide, Mandali et sociis.


 Tunc imperator incitatus manibus
Aurelianus castra regis celici,
Edicta cudens nonus indignissima,
uexabat, euitanda certans prelia.
 Basilidis isto Mandalisque traditur
Tripodis simulque bis decem sodalium
Rome triumphum nacta uirtus impetu;
uia receptos quos ferunt Aurelia.



CAPUT III. De sancto Agapito.


 Agapitus Prenestinum feruore sub ipso
Illustrat uirtute solum: qui luce beati
Functus Porphorii, celebris pietate magistri
 Ut fontis liquidam sitiens desiderat undam
Martyrii summum fibris ardebat honorem.
uix natus post quinque decem compleuerat annos
Sceptriferi iussis et tentus ob inclyta Christi
Que non cessabat preconia spargere dictis:
Crudis subrigitur neruis flagrisque seueris;
Inuictus tandem lasso cesore probatus
Censori Antiocho datur appellendus ad aras,
Spurcis qui latebris antroque nigrante receptum
Quatriduo tenet impastum sumptuque carentem;
Exhibitus posthac ardentes uertice prunas,
Suscipit exsultans testis gratesque rependens
Omnia seruanti seque hec in bella leuanti.
Ceditur inde flagris nudus, suspenditur acto
Ad terram capite, ac fumo perfunditur acri
 Ille inter: »Frustra sapientia uana laborat
In fumo, preses tua.« Turbidus ille profatis
uexat item crudis, lanio alternante, flagellis,
 Inque uicem sibimet succedere quattuor addit.
Hinc uentrem profudit ei feruentior unda,
Frangunt maxillas, laudem perfringere Christi
Sed nulla arte ualent Satane superante ministri
Ast ne sacrilegis longum subsanet inultum
Cognitor athletam Christi dans effera tutus,
Hec inter subito caligine cingitur atra,
Deque tribunali recidens uirtute subactum
Martyris addiscit delatus robore inanis,
Lectoque applicitus, tristi sic funere functus,
Plenam felle animam uacuas emittit in auras.
Acta hec Cesareas stupidant dum protinus aures
Ipse leoninis dicat haustibus esse uorandum
uictorem humani per tanta tropea furoris.
Mitent corda fere, naturam ponere gaudent,
 Mansueteque ruunt, uincti et uestigia lambunt.
Securum ergo feras inter magis esse dolentes
Flagitii fabricatores scelerisque clientes,
Belluina quam inter homines feritate furentes,
De medio testem multa uirtute probatum
Abripiunt, procul abducunt, colla ultro litantem
Celsithrono feriunt ferroque ad sidera tollunt.
Deproperant noctuque legunt sacrata fideles
Membra sibique sueque uehunt tutamina plebi
 Ac noua tum loculo, diuina mente parato,
Ilicet inuento pretiosa monilia condunt.
Hoc inter tormenta Deum leto ore fatente
Quo regitur Christum, quidam ex astantibus illic
Clamat Anastasius: »uere magnus Deus ipse
Preter eum nullus.« Dictis stupefactus et amens
Nuntiat Augusto seductum martyris arte
Preses Anastasium, quem mox iubet ille perire;
Sicque pium celos pia fert confessio testem.



CAPUT Iu. De repressa persecutione Claudii.


 Nec longum turbare datur Christi agmina seuo,
Qui mox inter acerbisoni primordia belli
Dum dictat leges, fera dum decreta recenset,
Turbinibus nigris actum per nubila fulmen
Proruit ante pedes feralia scita serentis,
Omnibus horrifici trepidis formidine uisus;
Haud secus Aegypto dudum caligine pressa
Horrende noctis stupuisse feruntur alumni
Seruantes Pharii crudelia iussa tyranni.
 Nec mora Cesar iter carpens perit impete turbe
Non hominis pro uelle probans seuire flagella
In famulos Christi, supero mage numine ferri.
Pacis item suda Christi sponsa unica gaudet
Hinc nullo terrore palam conterrita lethi,
Legibus ense dato, donec Diocletianus
Accensus furiis, Bellona armatus Auerni,
Producit flammas Acherontaque uergit in orbem.



CAPUT u. De sanctis Chrysantho et Daria.


 In quosdam furuisse licet rex Numerianus
Tradatur, multo palmarum culmine mactum 
Cum sociis sanctum qui mittit in astra Chrysanthum.
Terrenus generis proauorum stemmate clari
Auctor Alexandrinus erat Polemius isti
Qui genitum studiis dans liberioribus uti
Imbuit et sophicos callere per abdita fucos.
Is dum sollicitus multorum inuenta reuoluit
Tandem euangelici scandit solidamina portus,
Doctoremque catum legis secteque requirens,
Corpophorum reperit, casto qui iure sacerdos,
Ciuica iura cauens, nemorum spelea fouebat.
Quo duce siderei modico sub tempore callis
Nactus iter, graditur cliuosa per ardua liber,
Intrepidoque palam Christum sermone fatetur.
 Fertur id ad patrem, procerum qui iura tremiscens,
Claudit in obscuro fedi spurcaminis antro
Afficiensque arcto gnatum, ieiunia soluit
Grata cibo; gaudet iuuenis quesita subisse,
Gratatur, fauet, assultat, complectitur, ambit,
Sicque diu se exerceri promptissimus optat:
Suggeritur genitori ardor genitique uoluptas,
De cruce pendere et ieiunia letus inire,
Christicolarum animos tali sub more suetos,
Gloria queis et honor hoc crescere iure putatur,
Quin studium uertat, tales non hacce premendos
Lege uiros, contempta ferat, uitata reponat,
Deliciis subigat, connubia clara procuret,
Nexibus his nodet, trahat hac in uota catena.
Audit at ipse libens monitus et iussa facessit,
Instruit et thalamos, amicit triclinia cunis,
Protinus et genitum squallenti carcere raptum
 Munere precultis pretioso uestibus ornat:
Inuehitur celle nitido splendore uenuste,
Applicite lepidis animum mollire puelle
Lusibus electe uultuque habituque decore:
Infarcire dapes, opulentas ponere mensas;
Carcere que grauiora ferens immobilis obstat
uir ualido fixus lapidi Christoque coherens
Cenum delicias, angues reputansque puellas,
Oscula et amplexus, clypei uelut ere sagittas,
Discutiens armis ualide obiectuque fidei,
Sternit sopitas cantu sapiente colubras:
uictis nobilior primis rationis acute
Fatibus, exquisita uenit, speciosior ore,
Coniugio Daria uelut socianda sodali;
Capto dum reddet patrique deisque Chrysantum,
 Crescit, ea subeunte, datum uaria arte duellum:
Nobilitas, species, lepide facundia lingue,
Impugnant ualido temnentem cuncta renisu.
Gratia quem, fideique decus, sapientia uera
Cinxerat, alterutrum, aduersis confligitur armis
Illa deos prefert diuino iure colendos,
Iste docet miseros diuoque nitore uacantes,
Idque probat ueris patulisque edisserit actis.
uirgo probe cedens rationis acumine tandem
Christi uicta iugo accedit submittere colla:
uirginitas seruanda placet, fictumque subire
Coniugii multo decorandi pignore nomen.
Abluitur sacro coniux baptismate uirgo,
Sicque pares casto Christi uincimine iuncti
Gignere celesti non cessant fenore gnatos
Multiplices, cogitque uirûm pia castra Chrysanthus,
Femineas Daria densat sub signa cateruas.
    Agmina plura uidens hostis tota Urbe coire
In Christi sacra iura ducis, claramque repulsam
Indici penitus priscis arisque iugisque
Liuida tela uibrans diro excitat impete turbas,
Inque pios mouet atroces ardore tumultus
Urbis tunc prefecturam Celerinus agebat,
Qui hos cuidam legat tentos ad flagra tribuno;
Claudius huic nomen qui septuaginta Chrysantho
Tortores adhibens crudis astringere neruis
Hunc satagit, sed stat subito uirtute solutus
Siderea nulloque iugo sibi uincla coherent:
Stringitur hinc ualidi nodoso robore cippi,
Tertius hic morsus crus ut diuaricet actum,
Ligna sed in tenuem cippi resoluta fauillam
Nec uim, nec pondus ualuere indicere sancto;
 Putente inde lauant artem depellere mictu
Sudantes, in nectareum sed uersus odorem
Belligerum leto fragrans spiramine mulcet;
Inde recens rapto uituli sub tergore sutus
Stringitur urgendusque faci datur Hyperionis,
Iura sed ignorat Phebus ponitque uigorem,
In testis tantum ualidi tepefactus amictus,
Nec sentit feruere cutis mitissima solem:
Artubus ut detracta manens ex corpore robur
Forte trahens sancto cessit cui Cynthius ardor;
Inde manusque pedesque subactum et colla catenis
Carceris iniiciunt barathro cecisque latebris:
Nec mora, soluuntur cuncti nodamina fetri,
Lux micat innumeris radians ut consita lychnis.
Supplicii artifices referunt hec cuncta tribuno
 Ille sibi exhibitum nemoroso uerbere cedi
Mandat, at applicite rigidissima brachia silue
Ledere membra pauent, lento ac flaccescere lapsu
Incipiunt, omnem inque manus posuere rigorem.
Claudius ista tuens sanctum tellure leuari
Precipit atque tegi, genibusque aduoluitur orans
Seque suosque pia sanctorum lege sacrari.
Mox catechizatus diuinas excipit undas,
Pluribus applicitis paribus sociaque iugali,
Hilaris iunctis genitis, qui Maurus, Iason,
Militibus pariter quoque septuaginta iugatis.
His sibi subiectis multisque herentibus auctis
Numerianus ut acta capit, uitreo equore subdi
Ingenti implicitum saxo feruore tribunum
Deputat insano, tum septuaginta iugatos
 Iasonis et Mauri pariter capita ense recidi.
Antiqua latitans erat arte cuniculus illic
Qua cesi testes, quem noctu sorde leuantes
Christicole multis decorando monilibus ornant.
Colligit Hilaris genitorum membra tribuni
Exsequiis perfuncta piis, ubi uota profundens
Continuansque preces arctatur ad acta profanis.
Dum trahitur poscit se implere precamina mittant;
Sicque gradum signis Christi dum mystica sumit
Atque genuflectens palmas ad sidera pandit,
Aethera cum precibus scandit celum accipit orans.
Tam subito stupidi raptores fine rapine
Que comitabantur famulas ad funera linquunt;
He dominam extremo famulantur munere, condunt
 Basilicamque super, pro posse in culmina tollunt.
   Interea Augustus truciore furebat in altos
Signiferos ira; trudit squalore Chrysanthum
Carceris honorifici, qua stercora fluxa cloacas
Extenuant: Dariam meretricia septa receptant.
Suggeritur clauso sed lux diuina Chrysantho,
Balsama respirans pariter fragrantia fertur.
Euadens caueam Darie leo mittitur audax
Seruator decoris cellamque ingressus honorat
Orantem, astratus placidoque rigore tuetur,
Dumque ferunt Christo plures reuerenter honorem
Mirificis trepidi uisis, prefectus in ipso
Fornicis ignem aditu multa trabe precipit edi:
Bellua raucisono flammis pauefacta rugitu
Perturbare locum, cui uirgo animosior: »Exi
 Secure, emigrans nullo ledere tenore,
Liberat ille quidem te in me quem mitis honoras.«
Exhibitus posthac prefecto aptatur equino
Sub trabe tormento porrecta immane Chrysanthus.
Machina sed refugit, rapiturque in flabra minutis
Dissiliens frustis, sparguntur uincula passim,
Lampades applicite, depulso ardore, gelantur.
At Celerinus, eo concussus corda stupore,
Gesta refert domino, magicis qui fraudibus acta
Dependens, castos pretioso fine iugales
Grandie saxigero submergi mandat arenis;
Tramite quo celi Stephanum super alta secuti
Lacteolo roseoque innexas flore gemellas
Stemmate perpetuo rutili meruere coronas;
Largoque per populos dum spargunt dona salutis
 Crypta supra tumulos claro fabricatur honore:
Quo dum sepe coit uotiua frequentia plebis,
Aeneadum dux seua fremens, celebrante caterua
Mystica, uoti aditus claudi iubet ora leuato
Pariete, conclusumque premi uasto aggere templum,
Sicque manet dum cruda pios tribulatio tundit
Sculptilium pulsa donec Urbs sorde piatur
Et Christo sacra busta, Deo retegente, notantur.
Restitit at quedam sacris intecta fenestra
Qua sanctorum inspectari monumenta licebat:
uisitur argentum hac intus quod uina litare
Plebs olim intulerat, clausaque resederat aula.
Hac quidam, iussus specie, penetralia, prede
Spe, irrepit, rapiturque rapax rapiente rapina;
Sic raptus rapiens extra prorepere nisus,
 Haud ualet egressum introitus reperire reperti,
Circumiens tota gyroque uagante laborans
Nocte nec inueniens aditum quo claustra relinquat;
Dum lucis spatio celum nigresceret acto
Exitus hinc rursum petitur rursumque negatur,
Nocte notata die tota cataracta recedit;
Sic tribus elusum iam noctibus egra fatigat
Cura laborque uacans; reddit lux tertia cuncto
Iura foro, pueros ferulis uulgusque plateis,
Diuersoque reum certamine carcer adurit:
Hinc pudor, inde fames rapiunt incerta trahentem;
Quid cui preponat libratur uita pudore:
At cruciante fame panso decus interit ore,
 Egrediens tandem, populo spectante, fatetur
Flagitium, pressante probro, non ere grauatus.
 Damasus ut factum longo post tempore sumit,
Obtegit os edis, sacra limina uersibus ornat.



CAPUT uI. De sancto Gaio papa.


 Sedis apostolice Gaius post Eutychianum
Culmina sortitus, moderamine tractat honesto;
Nam statuit gradibus scansuros celsa subire,
Saltibus a nullo Ecclesie superarier arcem,
Militie Christi primatum ut nemo capessat
Nictirocinio per singula munia surgat.
His aliisque nitens sanctorum ductibus altum
Sacra columba petit, supera in fastigia fertur,
Augetur, colitur, uernat, munitur, amatur,
Regmina dilatat, decoratur, magnificatur.
 Liuidus antiquum nigranti felle uenenum
Anguis inexhauste mentis toruo agmine uoluens,
Suggerit arma dolis animosque accendit ab atris
Cociti facibus, suadetque domestica bella,
Fratri frater ut inuideat carpensque lacessat,
Mordeat, incuset, ciuilis ferueat ardor.
Sic magis inspiciens externa pericula posse
 Sumere prouentum postquam intima uiscera turbat,
Languidulum in uulgus robustum suscitat hostem
Tartareis armans flammis Diocletianum,
In Christi famulos totum qui concitat orbem:
Et quia nonnullos constabat fascibus altos
Militia claros, primo hos depellere, flagris
uel censet subigi, totum mox seuit in agmen:
Scita dicat, decreta notat, precepta resignat,
Ecclesiarum aule lapidem euertantur ad imum,
Scripture supere diro exurantur in igne;
 Quilibet insigni nostrum suffultus honore
Culmine sublato nomen pretendat inane:
Seruorum si quis Christo famularier optet
Sic maneat penitus spe libertatis adempta.
Primo hec legantur, post hinc truciora seruntur:
Ecclesie proceres redigi sub uincla monentur
Omnimodisque adigi penis ad sacra iubentur.



CAPUT uII. De sanctis Marcelliano, et Marco, atque Sebastiano.


 His incitatos orbe toto fomites
Comitatur atrox flamma Christi per sata,
Solum uacasse cede nullum creditur,
Quanto minus Romana belli incendia
 Haustum cruoris nesciere menia.
Hic comprehensi destinantur uinculis
Gemini parentum clara fratres lumina,
Marcellianus atque Marcus, nobili
Sat stirpe celsa prouehentes stemmata.
Eis simulque traditis clientibus
Sebastianus, uir Deo plenissimus,
Sub militari ueste quamuis abditus,
Honore clarus, regibus gratissimus,
Iuge exhibebat in dies solatium
Consulta firmans uiuidorum pectorum,
Quo blanda calcent, dura temnant seculi,
Fluxu labantis que fatiscunt pulueris.
His dum calorem mentis armis roborant
Minasque stabili et flagra corde transeunt,
Capitis subacti leti eunt sententie,
 Pariter genitrix, coniuges ac liberi,
Eos amore prosequuntur nexili.
Quo fit dierum ut impetrent inducias
Prefecto ab Urbis tredecim Chromatio;
Reddantur aris ut iungantur legibus.
Pulsantur ergo plurimarum flatibus
Aurarum: eos amica turba concutit,
Quid saxei, quid perseuerent ferrei;
Patrem abdicent, tormenta matri preparent,
Demant sibi ipsis respuendo gaudia,
Spernantque uitam deserantque gloriam
Necemque templis appetant affectibus?
At se parentes filiorum dulcium
 Meminisse pandant, uel citati pulsibus.
Mox mater intrat se misellam clamitans
Soluta canos exhibendo lacteos,
Pectus retecta, fert papillas pendulas
 Lacrymis retexens eiulando crepundia,
Pressam nec ullis conferenda se malis
Tribulatione, sponte lethum liberos
Sequi petentes, quos tulissent barbari
Sequeretur audax per cateruas hosticas,
Nouo applicari pugionem funere,
Gladium neganti uim neci diram inici
Senes parentes liberorum ultroneam
Spectare mortem, filiis superstites.
Hec dum seruntur, tum senex et debilis
Pater ab sequela seruulorum adducitur
Qui puluere caput sordidando cygneum,
Huiusmodi egras implet auras uocibus:
»uale daturus ultro lethum adeuntibus
Accedo gnatis, que meo paraueram
In liberorum prebiturus funera.
 Et que repente nata, gnati, insania
Amare mortem, proh dolor! uos addocet,
Quos imbuebat eminens peritia
Et singularis mentis ornabat uigor?
uobis quid appetita solum in prosperis
Aduersa nulla quam timeri non iubent?
uenite, patres, inhibere talia,
Contingat unquam ne pati uos talia.
Iuuenes, adeste, flete sponte perditos;
Lacrymis rigata preferant caliginem
Seni perosa destituto lumina,
Ferro feriri ne duces considerem
Aegre senecte, flere quos non pertuli
 Ferulisque quondam uapulantes horrui.«
Natos ferentes prosequuntur coniuges
Obtutibusque grata pignora ingerunt,
Quorum relinquant se querentes fastibus
Iugalem amorem queis putentur perdere,
Dominos domorum ac filiorum quos probent
Sic lancinatori ultro tradi gaudeant,
Spernant parentes atque amicos nesciant,
Pellant maritas abdicentque liberos.
Has inter auras coniugumque lacrymas
Ac nesciorum pignorum suspiria
Animi resolui militantum ceperant,
Leso dolorem contrahentes pectore.
Horum beatus altor huic spectaculo
Sebastianus militari schemate
Latens adesse non inane duxerat;
uidensque belli fasce frangi milites,
Perrumpit agmen concionis liuide,
Medium tumultus se ingerens uictorie,
Lassosque adortus his petens palestrides:
»O milites uirtute iam fortissimi
O prelii celestis instructissimi,
Palme uigore mentis alte proximi,
Sic nunc coronas friuolis ineptiis
Iuuat perennes nugularum ponere:
Sed, queso, discat fortitudo mitium
Per uos fide potiore cunctis instrui
Armis rigore que parantur ferreo;
uictorie nolite uestre insignia
 Per blanda perdere feminarum murmura.
Hostis subacti colla ne dimittite,
Calcate bella ne resurgant uiuida,
Neu uicta uobis se erigant uictricia:
Licet huius experti acre fortis prelium
Repetita scite duriora uulnera,
Quin gloriosa celsa belli culmina
Amore longe terreo sustollite,
Nec paruulorum fletibus deponite;
Nam lugubres angore quos attenditis
Gaudere staret, noscerent que noscitis;
Nempe estimant hoc esse solum uincere
Quod temporali iure mundo uiuitur,
Quo desinente uita nulla splendeat:
Scirent enim si mortis ac molestie
 Securam et in qua regnat immortalitas,
Ac sempiterna commorantur gaudia
uobiscum ad illam currerent pertingere;
Hac flocci pensa, concupiscerent eam
In gratulatione que iugi manens,
Omnino habere nescit unquam terminum:
Lugat  inde uita qualis ista transeat,
Quam falsa, quam dolosa, quam celerrima
Malesuada, uafra, circulatrix, perfida,
Que dira prauos inuehat per crimina,
Quo diligentes ducat, et quid preparet
Aeterna procreata mors ut ex ea
Huic seruientes iure sumit perpeti
Ut exsulare protoplastos egerit
 uite perennis destitutos patria.
Hec uos, amici, fallit, istos ludere
uitam petentes quos manentem sistitis;
Hec uos parentes ad decorem celicum
Gnatos euntes detinere suggerit:
Hec coniuges honore blando martyrum
Lethale mente ferre cogit poculum,
Assensa uobis queis adessent tempora,
Iam separari contigisset perpetim,
uobis nec illos eterna inter tormina
Unquam deinde cederetur uisere,
Incredulorum ubi flamma carpit pectora,
Edunt dracones labia blasphemantium
uorant colubre perfidorum uiscera,
Strepit eiulatus, fletus hic et dissonus,
Plangor gementum quem exigunt incendia
Peneque nullo finiende termino,
Ustus cremandus dum nouatur millies.
Hec ergo et istos transilisse linquite,
uitare et ipsi mente cauta pendite,
Hosque ad coronas destinatas mittite,
Nec separantur, absit hic uobis timor:
uadunt parare quin domus in ethera
Manere uobiscum atque leti uiuere
Ubi sempiterna gratulentur gloria:
Quod si domus hic diliguntur terree
Quam sunt petenda structa domata obryzo
Preclara gemmis fulgide stellantibus
Qua non decor marcescit unquam floreus,
Nemus uirente se coma nunquam exuit
 Riuis decenter irrigata molleis;
Hic nunquam amenum prata perdunt floscida,
Grato perennem odore uitam flantia
Lumen sine umbra, nec diem nox terminat
Serenitatem nunquam inumbrant nubila,
Securitatem nulla rumpunt improba
Dapes celebres nulla sistunt tristia
Lamenta, luctus, eiulatus, sibilus
Non audiuntur hic, nec unquam perstrepunt:
Horrenda, tetra, sordida aut deformia
Non hic uidentur; pulchritudo, amenitas,
Splendor serenus ac nitens, formositas
Oculos fouent hec semper intuentium:
Quod corda uexet nichil resultat auribus
 Ubi angelorum leta psallunt organa:
Hic fulgur, aut coruscus, aut tonitrua
Nunquam nitentem uerberarunt ethera;
Amaritudo nulla gustum conficit:
uirgulta gignunt cinnamomum et balsamum
Quorum saporem grata fert fragrantia;
Non ulla stercus esca cogit, nectaris
Digestionem non agit refectio;
Ut cum bono pascuntur aures nuntio
Nares odore lumen aspectu optimo.
Quod quisque sumere ambit, hic mox percipit;
Frustratur appetitus illic nemini:
Istic rebellis qui illecebris exstitit,
Et quidquid hic dimisit affectu Dei,
 Multiplicatum consequetur centies.«
uite creatum, morte iuxta consita,
Hominem timere cuius antra debeat,
uite future quale regnum querere
Cur hic uoluptas sit domanda corporis,
Bona respuenda que Creator edidit,
Narrando promens clara doctor lumina,
ueras opes et uera pandit gaudia:
Ab his ad illa quo migretur tramite
Horumque amicis quid paretur postea,
Quam tetra sint tormenta, quam crudelia,
Sinant beatos hec cauere martyres
Patienter ista ob illa ferre qui sciant;
uertantur in tranquilla gaudia lacryme;
Iamiam quiescant desinentes plangere
 Regnare quos constabit alto culmine
Christoque iunctos sceptra celi sumere;
Quin ad coronas se petendas excitent,
Hostemque partam inisse foueam nouerint.
Hec dum beatus miles Agni disserit
Qui militem ore proferebat seculi,
Firmare signis dicta supremo Patri
Placet, corusco fulgurante celitus,
Illuminando disputatorem suum
Mox celicorum uisitatu ciuium
Gaudens renidet, ueste preclarissima
Iuuenisque fulgens osculum fert pollicens
Sui perennem gratiam consortii.
   Ze, Nicostrati uxor, in cuius domu
Ista et geruntur ore sex clauso silens
 Manebat annis pressa ui egritudinis;
Que mente sana dum capessit edita,
Tuens superni tantum honorem luminis,
Stupore tertis  exprobrans manu innuit
Quod tam patenti corda non dent famini
Et aduoluta quis ualet rogat notis.
Sebastianus, ut capit silentii
Causas, »Ego, inquit, uerus esse si probo.
Seruus Tonantis, uera si sunt omnia
A me relata, hec credidit que femina,
Solutor eius soluat ora Zacarie.«
Exclamat hac sub uoce Ze gratulans
Gratesque pangens ac medentem predicans
uidisse testans ab supernis angelum
Missum uolumen attulisse celicum
 uirumque pansa luminasse pagina,
His adstupens uir eius indulgentiam
Astratus almi flagitat uestigiis,
Christi clientes quod grauasset nexibus,
Manusque baccis occupatas eximens,
Rogare sanctos liberi recederent
Sese beatum et expiandum prosequens
Horum recessu si mereretur pati.
»Quo fiet, aiunt expediti martyres,
Perfectione uestra tanta si fides
Cepit, uelitis pro necandis ut mori,
Qua fronte tanto roborati tempore
Prodemus haustum passionis proprie
Nam larga Christi constat affluentia
 Potiora prebens quam rogatur munera
Qui tam supremo uos nitentes culmine
Perfectionis addet eminentia.«
Hec atque plura dum profantur inclyti
Fratres, parentes atque amici perfide
Persuasionis flendo penitudinem,
Parti, iugo cepere Christi promere:
Sibi sancta tradi urgere primiscrinius;
Sebastianus hunc redactos uinculis
Iubet gregare, simul capessant mystica,
Stupere Nicostratus ut reatibus
Pressi subire sacra possint munia,
Capit superne dignitatis presulem
Pro liberandis morte peccatoribus
Mortalium se contulisse obtutibus;
 Id tradidisse credulis mysterium
Funes resolui quo ualerent criminum.
Paret reorum obsessor omnes aggregans,
Quos allocutus miles almus inuenit
Promptos supremi seruituti principis.
Polycarpus exhinc aduocatus presbyter
Gaudet tuendo lucra diuini horrei
Hortansque diuis imbuit profatibus
Casto sacrandos prestruens ieiunio.
Hec ergo Nicostratus ut fert omnia
Patrata Commentariensi Claudio,
Mox ille gnatos, peste uaria languidos,
Quorum fluore uenter unum turgidum,
Frequens leprosum fecit ulcus alterum,
Adducit, imo se fidem sub pectore
 Tenere fassus, Christus horum gloria
Quod imminente mortis a periculo
Restituet illos sanitate reddita.
Quos dum beatus fonte Polycarpus sacro
Tingit, residunt nulla morbi stigmata.
Felix notantur atque Felicis simul [f. Felicissimus],
Feliciores iam pati parentibus,
Post inde Tranquillinus eger artubus,
Marcelliani fratris atque prosator,
Dum se fatetur corde puro credere
Et post lauacrum, si luet, non desinat,
Litus sacrato sospitatur unguine;
Liber dolore podagrico ac chiragrico,
Ut absolutus stagna saltu irrumperet,
uerum inuocans, quem mundus ignorat, Deum.
    Post hunc amici diluuntur pignorum:
Crescentianus, Iustus, Urbanus quoque,
uitalis, Euthycianus, aucto Aristone;
Deinde Nicostratus et Castorius,
Sequiturque Commentariensis Claudius.
Ze dehinc et Symphorosa ac Martia,
uernaculorum et turba primiscrinii,
Cum carcerali de rigore liberis
Omnes quaterni decies atque septies
Pio sacrati fonte Christi in laudibus.
Noctes diebus copulantes ambiunt.
Ferro superne consecrari curie
Dilationis expedito tempore,
uocante Tranquillinus et Chromatio,
 Grates rependens redditis pro liberis,
Quibus astruit se redditum, ipsos et sibi,
Adgaudet his prefectus et ferant iubet
Dîs thura, sed Christi audit ut preconia,
Clamat subactum liberorum insanie
Errore captum haud eruisse erroribus.
At iste quid sit error apprime explicans,
Quam dogma nostrum errore sit liberrimum
Ratione lucis orat inuictissima.
Ast qui triumphos destinaui percito
Signare curru feruido axe uoluere,
Omitto et ista transuolans, et plurima.
Prefectus illum sessione proxima
Ut audiendum dimoueri postulans
Noctuque mittens aduocat secretius,
 Aurique magna preferendo pondera
Petit reuelet quîs uiget medicamina
Ipse ut salutis his resumat robora.
»Scito, inquit iste, Dei furorem perpeti
Christi putantes nundinalem gratiam,
Fide parari que ualet, non obryzo;
Credas modo illum sanitatis presulem,
uite datorem, sospitatis preficem,
Gaudere quibis integra cum gaudio
Salute mentis gratulans et corporis.«
Iudex ad ista pandat hunc flagitat
Quo Christianus ui salutis gaudeat.
»Possim, inquit, ipse Christianus degere
Ut sanitatis nuntiarit gaudia.«
Polycarpum at ille dicta et acta digerens
 Ante ora secum proripit Chromatii,
Medium bonorum cui salutis munere
Prefectus offert, cenum ut iste respuit,
Christum colendum sospitatis fenore
Modo hac salutem merce dandam predicans.
Struit fauentem ac imperat ieiunium,
Nec segnis implet quod fiendum premonet,
Sebastiano fultus inclyto duce:
Hoc iure postquam dedicarunt triduum,
Commilitonem uisitare eunt nouum;
Hunc sustinentem dum salutant actuum
Fidem uigere iam medullis hauriunt:
Poscit, parentem ceu piorum erexerant,
Nodositate se resoluant artuum;
Illi dolores sempiternos preferunt
 Crudelitate terminandis impares,
Eos timendos, precauendos admonent:
Charis salutem competendam perpetem.
Prefectus, ut mos est sacrandis, unicum
Dat nomen, augens filium Tiburtium.
Sebastianus sancta sancte tradere
Doctus salutis corporalis premonet
Subire sacra ne petat modo gratia,
uite perennis corde quin spem colligat
Mentemque ueram, si salutem diligat,
Ad uisionem ueritatis excitet;
Quis sit creator omnium fide probet,
Cultore semper gaudeat qui simplice:
uulgus deorum uel dearum reprobet
 Frangat figuras quas colebat fictiles;
Nec posse fonte sanctitatis ablui
Secus nisi omnes idolorum nugulas
Prius abdicarit, strage quorum sanitas
Redintegrari sauciato debeat.
Queis annuente et uernulas Chromatio
Ad hec iubente, non sinunt doctissimi
Duces inertem hoc prelio manum dari;
Bello supernis imo tuti principes
Cinguntur armis, uana adorti schemata
Rotare, diuum mox ducenta uel amplius
Figmenta laruis fabricata conterunt;
Queis comminutis gratias Deo ferunt.
Dilata suadet cura diligentius
Hunc sciscitari, pressius hunc discuti.
 Quid mente gestet, si qua uel resederint
Illesa menstra turbidorum numinum,
Dubioue corde subnotatum scrupulum
Adulterina pandit ille machinam
uitrei cubilis arte cultam celica,
Portentuoso signa dantem enigmate;
A patre plura fabrice huius pondera
Auri litata nil domi esse carius
Monstrant docentes id salutis emulum
Nil esse fidum, aut ueritati consonum
Figmenta uafris ceca nugis uoluere:
Nil puritatis, nil iuuaminis edere,
Probantque clara luce diui muneris
Nil ueritatis his latere mechicis.
Stupet retecta luce uere languidus,
 Deumque solum legis huius predicat,
Qui tam serena luce seruos euibrat,
Fauetque demum confragosi numinis
Subire damna, salutatis arcem duplicis
Sic appetendam confitens se credere.
Exponit ergo si quid ornande domus
Signi residit gemmei seu uitrei;
Fragilis metalli dum teruntur stemmata,
Chromatii se preferens obtutibus
Iuuenis corusco splendet ore flammeis,
Missum asseuerans se supernis sedibus
A rege Christo sospitatem uiuidam
Credentis egris ut refundat artubus.
Ad hec uigente sanus omni corpore
Prefectus audax post medentem currere,
 Celeste corpus inhibetur tangere;
Sebastiani sed tenens uestigia
Fatetur esse celsa Christi culmina,
Solum hunc colendum predicat Tiburtius,
Paulo ante sanctos destinans fornacibus,
Sebastianus Christi alendum tegmine
Spoliare mundo deligit Chromatium,
Suadetque successore letus exeat
Mundi occupatione; poscit gratia
Deo uacandi rebus arbitrum urbicis.
Fidem rogatus, uoce pandit libera
Abominatus corde celsus idola;
Scitatus an peccata cuncta deserat
Causatur hic non proditum sibi antea,
 Rerum ante nodos dissipandos asserens,
Iram merenti ut prestet indulgentiam,
Omni relaxet debitori credita:
Grassante si quid abstulit cupidine,
Iuste repensum mox reformet integre.
Se concubinis, se resoluit uernulis,
Renuntiare libet ut queat probris.
Iuuenis beatus et decens Tiburtius
»Renuntiandis si, pater, negotiis
Queis obligare rite tempus flagitas,
Ego implicandus, his libidinem nego
Susceptionis exsequendorum actuum,
Ut aduocatus celicorum pragmatum,
Non terreorum, tradar aule celitum.
Sebastiano hunc uinciente amplexibus,
 Polycarpus almis imbuit liquoribus;
Pater morosa nec retricans tempora,
Mundi abdicatis integre negotiis,
Hominem ueterne se exuens ferruginis,
Nouum induit candore florens lacteo
Cum quo remissi centum eunt bis septies
Honore diui candidati gurgitis,
Quos seruitutis expediuit uinculis.
   Sic acta flagris sancta Christi Ecclesia
Crescebat inter persequentum uerbera;
Tritura fortis sic replebat horrea.
Furoris ignis acriter proruperat,
Sed leta Christi pullulabant germina.
Ius abnegatum ciuibus Christi, fori,
Fontesque circa, et nundinas statunculi
 Quibus litarent, queis necesse huc egredi
Per rura et urbes id student, per insulas,
Omnis negata iam piis ciuilitas.
At uix decenter inclytus Chromatius
Fouebat omne ouile Christi creditum,
Necessitudo ut corporalis neminem
Diris piorum cultibus substerneret.
Sed dum tenebris lumen abdi non ualet,
Respergit arua ductum ab urbe longius
Nempe ut tenellas Christi oues Chromatius
Seruaret ampla per uireta tutius,
Campana late, seu medendi gratia
Possessionis adire censet predia:
Ad bella prisci preparantur milites,
 Campum duelli turpe uisum linquere,
Quo per furentis colla se hostis subdere
Aduersa norunt tela cuncta frangere.
At doctor almus et Petri uicarius
Pastore cassos ne remittat Gaius,
Ad irriganda paruulorum pectora
Polycarpum abire neophytis cum fetibus
Iubet, coronam partam hiantem sumere,
Legis ferens haud immemor licentiam
Corroborandos ire cum Chromatio,
Cui iungit aptum ceu sodalem filium.
Ast ipse fortis tiro castra linquere
Deforme ducens incitatus Spiritu
Exclamat: »Oro, sancte presul presulum,
Ne me uelis dare terga bellis obuiis:
 Stat nempe gratum ualde iam si millies
Cedi daretur, pro Deo uero mori,
Quo finis ignaram inde uitam consequar.«
Congratulans his papa lacrymas litat
Capit  petitque Christi ei uictoriam.
Fortes residunt ergo castris milites:
Marcellianus, Marcus atque horum parens
Sebastianus ipse cum Tiburtio,
Fratresque Nicostratus et Castorius,
Zeque, uictorinus atque Claudius,
Cum liberatis fauce mortis liberis.
His papa sacra diuidens moderamina
Moratur ipsis iunctus in palatio,
Custos fouebat edium quos Castulus.
In laude Christi fletibus ieiuniis
 Illic diebus et uacabant noctibus,
Orationum grata Iesu munera
Deuotione deferentes sedula.
Aegris medelas exhibebant pestium
Laruas fugando, dando cecis lumina.
Hec dum geruntur inclytus Tiburtius
Quodam plateam sole quamdam transiens
Delapsum ab alto repperit iuuenculum,
Quassata cuius ossa discrepantibus
Cessere frustis, corpus ac summum caput
Ita comminutis dissipantia artubus
Salum ut sepulcro cerneretur congruus.
Huic appropinquans fundit orans Symbolum
Precesque iungit ore latas celico;
Mox integratis sic resurgit ossibus,
 Salute letus ac uigens homunculus,
Contusionis ceu nichil subiuerit.
Tenent euntem sanitatis prodigum
Pueri parentes offeruntque seruulum
Resuscitatum siue poscat amplius;
Quos apprehensos paulo turbis segregat
Summique uires numinis pure indicat,
Cernensque eorum roborari pectora
Timore Christi, presuli offert Gaio.
Illum ferentem qui leuatum gratias
Baptizat auctis gloria parentibus,
Primos nouella colligens ex arbore
Fructus fidei, possit ut cognocere
Lignum decore prebitorum fructuum,
Furibundus hostis, lucra tanta crescere
 Dolens fidei, hanc dum lacessit publice,
Congressione clancula aggreditur quoque,
Legensque notum criminis satellitem,
Delegat almum mentiatur supparem
Iunctusque patri chara uertat pignora,
Captetue fucis; aucupatus abditis
Quem dum frequenter arguit Tiburtius,
Tonsoris arte quod repexos digerat
Fronti capillos, queis glabellum percolat,
Quod prandiorum sedulus se luxibus
Det, feminarum pandat ultro aspectibus,
Orationi et subtrahat ieiuniis;
uitet manere Christi in hymnis peruigil.
His acre tactus, fronte nubem protegit,
 Tulisse mente fingit orsa simplici;
Dolos sed alto corde fraudis ruminans
Instaurat arma perfidis, secum emulum
Prodens precatu ac mente celo deditum.
Ducuntur agnus et lupus nexu pari,
Animo remoti, cogitatu dispares.
Fabianus Urbi presidebat cognitor
Pium cruorem diis litare militans,
uinctum reatu qui petens precognitum,
Professionem ac nomen edicat iubet.
»Torquatus ille et Christianus predicor.
Prefectus inde iussa texit principum.
Ast hic magistrum dat sibi Tiburtium,
Eum sequendum et eius acta proferens.
»Audisne iudex iste qualia asserat
 Confessor equus iam diu fallaciter;
Se Christianum iactat, inquit, perfidus
Simulator iste, uis at ipsa nominis
Rapi grauatur moribus contrariis,
Ferens moleste uel uocari ab improbis,
uirtute nomen fulget istud celica
Christus sequaces quo nitere prestitit.
uere excoluntur qui sophie cultibus
Et obterendo militant libidines,
Nec credere Christianum istum fore
Fibras alentem molliter lenonibus,
Tonsore letum gestientem nutibus
Nisuque gressus fluctuantem turgidi,
uiris fugacem nexilemque feminis.
Non hasce pestes Christus unquam colligit
 Nam qualis ante uixit, ecce comprobat
Quod acta nostra se secuturum asserit,
Presente te mentibus approbabitur.«
Censor saluti persuadet consulat
Explere iussa principum nec abnuat.
»Melius saluti, martyr ait, haud consulo
Diuum refutans uulgus unum quam colam
Fatearque Christum seculorum principem.«
Torquatus ultra conditi silentio
Celare ceco uim ueneni non ualens,
Prorumpit orsa dirus in nefaria:
»Crudelis, aiens, Christianus non modo
Hic, quin suadet decipitque plurimos,
Magiceque fraudis occupatur sedulus;
 Socios scelestis imbuit cantatibus.«
Confessor inquit: Falsus haud pertransiet.
Impune testis, quem uides, uir eminens,
Nunc Christianos improbantem perfide.
At nil cohesit Christianis amplius
Ni probra cordis sanctitatis nomine.
Tegens, fidelis crederetur perfidus,
Dira ut fideles arte seuus luderet.
Redarguebam sed giganteam gulam,
uino et sepultam castitatis regulam:
Antonianus ut suetus helluo,
Edebat, esuribat, absorbens, uomens,
Siti flagrabat et bibebat ebrius;
Nunc Christianos culpat, urget, arguit,
In nos quietum cognitorem suscitat;
 Trucem moranti prebet ensem iudici
Suadetque laruis colla sancta subiici:
En uota parent, en latebre pectoris
Produntur, atri torua sanguinis sitis;
Parare dira carpe iussa, carnifex,
Adhibe catastas, Christianos applica,
Bene nos capessis, ure, damna, percute.
uis exsulemus sic sophi urbe patria
Tormenta profers, carcerem, his euadimus
Ab ore blandi quo Patris seiungimur;
Ignes minaris, seuior cupidinis
Deuicta nobis flamma cessit liberis.
Decerne quod uis; pura conscientia
Triste omne temnit, cuncta uilent aspera.«
Tum censor atra comminatur, suggerens
 Lethique poculum, rore mellis oblitum;
At miles altus, anguis ora supprimens,
Probrosa diuum furta prodit proterens,
Deumque prompta laude Christum predicat.
Prune iubentur igne coram feruide
Sterni, super quas thura ponat, aut terat
Plantis easdem, ab inuolucris liberis.
Mox ille signo se crucis communiens,
Pedes retectus intrat ignem exercitos.
»Depone mentem, iudici aiens, perfidam,
Edisce solum hunc imperantem conditis
Quem confitemur esse cunctorum Deum;
Molles rosarum nam uidentur flosculi
Teri uigore gloriosi nominis,
uiden Creanti quî creata seruiant.«
 »Magica a magistro preditos quis nesciat?«
Stupidus uidendo clamat ista carnifex.
Beatus: »Obmutesce, non felix, ait,
Meo nec infer hec nefasta auditui,
Rabido ore probra ne latrantem perferam.«
His censor ira dicat actus fumea 
Cadat resectus ense colla uindice.
Sic urbe Lauicana ductus compita.
Ceruice prompta pugionem suscipit,
Unoque ab ictu uictor ethram competit
Locoque eodem busta mactus percipit.
   Ze beata, cuius ora soluerat
Fides negata, longo inorsa tempore,
Sacrata Petro dum frequentat atria,
 Celi coronam mente, uoce postulans,
Arctata pagi traditur naumachie,
Libens patrono thura Marti incendere,
Temnens deorum et sacra ridens principum,
Statim latebris noctis atre clauditur
Dies, cibusque, potus atque demitur,
Sic sole ceno destituta linquitur.
Pensam capillis arbor inde suscipit
Funique celsam dirus horror impetit.
At illa Christum conditorem confitens
Conuexa celi scandit alto culmine.
Aiunt quid ultra iam ministri funeris
Restat gerendum, celsa uictrix exiit,
Superisne sacrent Christiani ut hanc deam
Linquetur? an profunda inibit equora?
 Ad hec ligato membra saxo uitreis
Tradunt fluentis, Tibris alueo ingerunt.
Martyr magistro non ferens hec occuli
Sebastiano gesta subito serit.
Hec ille sanctus narrat ut sodalibus,
uir inquit huius: »Quid moramur? femine
En aduocantes nos coronas preeunt;
Fiunt marite martyres quod uiuimus.«
Accensus ergo apostolorum limina,
Accepit unde optata coniux, uisitat
Oransque manifesta Pauli ad limina,
Repetita patrum dum nitent solemnia,
Dolosque passus, imbre saxorum uiam
Stephani secutus alta scandit culmina.
Datisque prono flumini almis artubus
 Tiberina funus abluere cerula.
   Itemque Nicostratus, atque Claudius,
Simulque uictorinus et Castorius,
Symphoriano rebus aucto, corpora
Tibridis per oras dum reposcunt martyrum,
Fieri inter undas promerentur martyres:
Capti exhibentur nam notato iudici,
Hortatur illos thura ferre qui deis
Blandisque et aspris per dies agens decem,
Mouere nullo preualet molimine;
Fractoque nisu pandit ista regibus:
Tum lancinari tertio tortoribus
Iussi, atque torti flagra ludum deputant;
Humo subacta, destinantur equori:
 Libet palestram marmora intra claudere,
Libet fluentis ferri in ethram limpidis
Mundique fonte consecrantur gurgite.
Postquam hi recedunt astra pulsi a perfidis,
Torquatus almi fraude cetus hospitem
Ducit petendum: comprehensus Castulus
Ter sciscitatus ter cataste culmine,
Fortis repertus dum Deo fert gloriam,
Fouee barathro mersus alto glaree,
Sub fasce tantum clausus imo corpore,
At mente liber, celsa scandit sidera.
Marcellianus, Marcus hincque ab impiis
Tenti, foratis alligantur stipiti
Plantis, secuti Conditorem stigmate.
Tormenta fratres ferre Christi consona
 Letantur hymnis diua dantes organa,
Iam territantes uoce suda territant,
Et gratulantes gloriantur optimo
Dilectionis stare fixi robore,
Optantque abire hoc prediti fulcimine.
uota audiuntur, perseuerant laudibus.
Sic nox diei hac in palestra iungitur,
Crucisque Christi ut expleantur munia
Latus hinc utrique perforatur lancea,
Sic et sequuntur regna Christum in aurea.
   Regi talentis his lucrorum redditis
Sebastianus, expeditus insequi,
Fertur regenti sceptra diis contrarius:
 uocatus astat in deorum iniuriam.
Latuisse contra principum tutamina
Culpatur; ille principum pro gloria
uera precatum se fatetur sedulo
Iesum benignum, saxeas non formulas,
Quos postulare mentis esset perdite.
His seuioris imperator turbinis
Afflatus ira: »Miles, inquit, prorue,
Proceres et alma despuenti numina
Ne dent citatum feruidi ense exitum,
Denso cohortis impetatur agmine,
Crebra suatur spiculorum cuspide,
Cingat corona fronte nexum in stipite
Signumque telis prestet irruentibus.«
It obsecundans turbidi agmen militis,
 Parant patente iussa campo, farciunt
Ferro pharetras, ambitumque digerunt;
Lunantur arcus, exeruntur spicula:
Eunt in unum hinc inde tot arundines,
Certant quis aptiora figat uulnera;
Cute ille summa tela cuncta suscipit,
uis nulla sedem mentis ingredi ualet:
Solus petitus tot pharetrarum agmine
uiris tot astat arx inexpugnabilis,
Christi lorica quem tegebat muniens:
Siluescit hirtus tuta setis ut fera
Quem iudicantes post necis tot ostia
Lanii tenore posse nullo uiuere,
Linquunt, nec actum mortis antris ambiunt
Cui tot uidentur funeris uestigia.
 Noctu relicta martyris Zetarii,
Curare funus lancinati gestiens,
uiuum reducit quem petebat mortuum.
Aedes in altas ductus hostis robora
Paucos resumit sospitatis in dies,
Fugamque inire suggerentes in fide
Magis triumpho roborata roborat;
Ipsisque pandens regibus sese intimat,
Surreptiones falsitatis arguens
Hostesque uerbis ueritatis increpans.
Mirantur illi quem necarant uiuere;
Ad supprimendam reddit iste insaniam
Se restitutum qua beatos atterunt,
Offendit ergo uiminosos  admonens.
 Iubetur hinc eousque cedi fustibus
Dum concitatus astra scandit spiritus.
Hanc Christianis inuidentes gloriam
Seui cloace membra dedunt sordide;
Squalore mergi sed uetat Diuinitas
Tot consecratum corpus olim preliis.
Lucina castis hic uacabat actibus
Matrona, sancti plena luce Spiritus.
Hanc allocutus per soporem celitus
Martyr, »Require nostra mandat abdita
Circi cloaca que leuabis pignora,
Suspensa gumpho  , sordibus nec addita.
Hec tu reperta apostolorum regia
 Locabis alma ad principum uestigia.«
Exsurgit illa leta, somnum dissicit,
 Parensque iunctis nocte eadem uernulis
Iusso recondit nacta honore munera.



INCIPIT LIBER SEPTIMUS



CAPUT PRIMUM. De sancto Gabinio et Susanna.


 Frater erat Gaii Gabinius, ille Suzannam
Nutribat sobolem, supero quam ornauerat auro,
Fama aures huiusce terens Diocletiani
Nuntiat egregiam forma sensuque puellam;
Ille parans sagam genito uincire maritam,
Dirigit illustrem quemdam, horum carne propinquum,
 Qui catus ista serat tedarumque omnia firmet.
Hinc patrem ille petit; pater at patruusque Suzannam
Inueniunt firma penitus radice uigere,
Semina que dederant nullo agmine flabra timere.
Claudius imperii summos proponit honores,
Eximiam regis prolem, patris alta sequentem,
Et ditione pari sublimia sceptra regentem,
Precipuum iuuenem splendore ac robore celsum:
Illa fidem seruans celestibus, ima refutat
Federa, diuino humanum postponit honorem,
Sidereo fastu terrestria culmina sordent,
Perpetuis regnis mortalia regmina uilent.
Diuersa alterno dum famine uota seruntur,
 Qui capere aduenit, capitur, laqueansque tenetur;
Instruitur patribus, scelerati penitet actus,
Fluctibus abluitur diuis, supero amne nouatur;
Tingitur atque domus gemine duo lumina prolis,
Queciuas et Alexander, Prepedigna iugalis.
Integer esse Dei cultor dum Claudius ambit
Atque sequi Christum ad celestia sceptra uocantem,
Cuncta facultatum uendens largitur egenis,
Singula queque ualet uinctorum ergastula lustrans
Sanctorum sese pedibus prosternit, et horum
Tegmine uel uictu satagit releuare catenas,
Ipse precum poscens per eos pietate leuari.
Pluribus Augustus hunc exspectare diebus
Fert, firmare putans solidissima federa iussi.
At neque consumptam reparat dum Cynthia formam,
 Ad celsas edes uel festa theatra reuersum,
Querit utrum longe discesserit, an remeanti
Quidlibet obstiterit; credit languore moratum.
Huius erat secum frater comes ordine rerum:
Maximus hunc illi solatum inuisere mittit,
Aegroti qui strata leuet, qui feruida sedet,
Turbida componat, fastidia cruda repellat
Insuper inquirat dotes et pacta puelle,
Quid gestum referat, poscat que dona rependat.
Maximus accedens precibus cum plebe uacantem
Reperit Ecclesie fratrem, stupidusque renutat
Quid sibi res pangat; mirantem Claudius almos
Proripit ad Patres, recti qui peruia callis
Dum retegunt, famulant  agitantque ad lumina mentem.
 Credit hic acceptis uiuisque infunditur undis,
Culminis eximii contingere nititur arcem,
Addicitque foro census ac libat egenis;
Utitur hac in re fido Trasone sodali:
Is, uelante toga, Christi tecto igne calebat,
Chrismate quem Gaius dudum sacrasse notatur
Noctibus ille adiens uicos, ergastula lustrans,
 Indiguis alimenta Dei sub honore ferebat,
Gesta recondebat, titulis monumenta colebat.
Ast ubi sollicito reserantur facta tyranno,
Qui seuis subigat mittit cruciatibus almos
Iulius, exsilio fratres qui missus ad ista
Deportat gemino et Prepedignam pignore fultam.
Celum uinci impossibiles holocausta per ignem
Hi subeunt pariter, rutilo fulgore nitentes;
Ostia relliquias quorum capit equore lectas.
Obsessus cum prole nigris Gabinius antris,
Longum ubi continuas teritur limando catenas,
Emicat e uinclis penetrans celestia liber.
Aestuat imperii furor egrescitque decoros
Ire pios, mandatque sue perducier aule
Dotale inuictam sociamque uenire iugali,
 Quam stolidus famulam ignorans pietate superni
Regis, ea reputat flecti ad sua iussa Suzannam.
Accipit at postquam uotis et cantibus illas
Exequare simul noctes, ita condere soles
Christi laude, iubet soboli reuocata paternis
Aedibus, ut presso subigatur uirgo pudore.
Adgaudens iuuenis spem preripit atque reductam,
Nocte abdente nigre terras uelamine palle,
Appetit, ingressusque domum splendore corusco
Hanc radiare uidet, superoque nitore micantem.
Obstupet horrifico tremefactus lumine, pallet
Marcidus, exanimis, repetitque palatia cassus.
Anguis id Atracio gestum dans perfidus ore,
Mittit eum Numicis  cogat qui subdier aris.
 Iussus in ista Macedonius dum flectere tentat,
Robore subnixam diuo non cedere parcit,
Fustibus ignauis quatiens pia uiscera flagris.
Gloria uirgineo regi sonat ore superno,
Continuansque Dei laudes inuicta feritur;
Ense triumphalem subiens attollere palmam
Eque domu patris etheream transcendit in aulam,
Intrat et eterni thalamos dignissima regis.
Membra Serena legens tenebris dat, aromate multo
Condit, et inuoluit nitidis promptissima uelis
Atque pium manibus satagens componere funus,
Patris Alexandri secus ossa beata recondit.
Nec patitur sanctum tellure latere cruorem,
Carbaseo rimas scrutans quin sumit honore
Candentique leuans tegit inclyta dona metallo.
 Que secreta colens intraque palatia seruans
Occulta Domino sese libabat in ara.
Huius dum meritis euecta leuatur in astra
Sanguine martyrii Gaio celestia nacto,
Inque poli regno merita renitente corona,
Marcellinus ei sedis succedit honore
Ac sequitur factis, sub eodem colla tyranno
Desectus, celum et pretio ceruicis adeptus.
 Cumque Antoninus, tum Claudius atque Cyrinus
Membra ubi nuda iacent triginta et quinque diebus
Post a Marcello cum laude leguntur et hymnis
Seua per immodicas tribulatio canduit orbis
Hec partes, uno tantum sub mense dierum,
Ut septem atque decem tunc millia cesa feruntur,
Tempore nec paruo celum actis undique sanctis,
Presule precipuo sedes Romana uacauit.



CAPUT II. De sanctis Primo et Felicia


 Tunc Primus et Felicianus, auream
Euecti ad urbem, cede celum competunt.
 Qui glorioso dum renident culmine
Christique cultu gratulantur sedulo,
Calumniantur a profanis Romule
Ciues quod urbis lege Christi uiuerent.
Queruntur, exhibentur ambo regibus
Trudique dantur, ferro onusti, in carcere;
Qua subleuati celico solatio
Gaudent superni regis uti nuntio:
Item reducti principum conspectibus
Fano applicari deputantur Herculis,
Cui liba ferre forte si contemnerent
Immane tortos flagra dira subderent.
Tormenta uicta nuntiant dum milites
Legant furentes hos Promoto principes
Cruda necandos questione presidi.
 Item tenebris mancipantur carceris
Itemque celi roborantur nuntiis.
Plures teruntur ubi dies, preses iubet
Foro ad tribunal exhiberi presidens;
Responsa forti proferentes pectore
Quos separari fraude censet subdola,
Fraterna credens quos tuentur robora,
uel segregata supprimant certamina.
Felicianum hinc cedier mandans, foro
Spectante, plumbi proterentis uerbere,
Aut, deligat, proponit ut letos dies
Aut cogitandis macerari machinis.
At ille: »Cui seruire legi, seruiam:
Iere iam octoginta cursus temporum
Mihi terque deni ut ueritatem comperi,
 Queis nil retrectans seculi de nugulis
Seruire summo Conditori pretuli.«
Sic gloriantem preses ardens uincere,
 Stanti renecti destinauit stipiti
Sudibusque palmas perforauit ac pedes;
 Diuque tortum, nec cibis per tres dies
Potuue fouit: alta Christi sed manus
Alit leuando protegentis; qui Dei
Dum laude gaudet permanere immobilis
Item flagellis imperatur affici;
Nec sic subactus, letus antris truditur,
Sanctusque Primus lancinandus sistitur
Qui ualde seuis maceratus fustibus,
uictor catasta subleuatur editus,
Circum flagrantes accipitque lampades;
Inuictus alto dum renidet prelio
Humi refusus applicatur lectulo,
Plumbumque in ora bulliens dum funditur
Felicianus dira uisere additur.
Angustiatur preses ambos intuens
 In laude Christi gloriari immobiles,
Gemensque uictus, amphitheatro iube
Dari furore bestiali, ut expleat
Quod non flagellis, igne, ferro preualet.
Missi leones ad pedes horum ruunt
Agnique facti torua corda nesciunt,
Aguntur ursi, et hi piorum gloria
Immanitatem mente mutant sobria.
Isthec corona contuens spectantium
Mirisque tacti corda decertantium
Dextras fidei ad mille quingentos ferunt.
Angore septus preses undique horrido
Mucrone cedi gratulantes precipit;
Regni coronas sic triumphantes petunt,
Sic regna celi gloriosi subeunt,
 Pioque Numentanus agger cespite
A Christianis rapta condit pignora.



CAPUT III. De sancto Pancrati


 Pancratius puer hac reges sub strage triumphat
Aeternamque parat capitis mercede coronam.
Membra pio rapiens studio Octauilla uenustat,
Haud procul Urbe tegens, uirtus ubi digna petentes
Damnat inimicos uerique aduersa ferentes.
Traditur huc si quis ueniat periuria tractans
Edere, uel diro rapitur spiramine captus
uel delapsus humo uitales deserit auras.
 Hinc multi hunc adeunt discrimina certa rogantes,
Quem patruus fouit Dionysius, atque dicari
Fonte dedit uite, Christique accendit amore,
Robore firmauit fuso fulgere cruore,
Sicque diem claudens pietatis pace quieuit.
Tunc uirgo illustris ueram est lucrata salutem
Corporis attritu capiens hoc turbine palmam,
Sacra Deo Soteris  et mente et corpore felix.



CAPUT Iu. De sanctis Claudio, Nicostrato et sociis.


 Claudius atque Nicostratus cum Symphoriano
Castorioque renidebant, excidere docti
Marmora, priscorum facies effingere ad unguem.
Sceptrigero hinc cari formant ad iussa metalla,
Cunctaque pro uotis quecunque incepta sequuntur
Dum signo munire crucis molimina curant.
Simplicius quidam, dispar mente, arte sodalis,
Dum comitum nequit ingenio conferre laborem,
Sollicitusque manens querit uel quis Deus horum
Nomine sub cuius tam compta edantur et apta,
Symphorianus ei hoc studio secreta roganti:
»Credere si ualeas, inquit, pandemus ut artem
Inuenias, capiasque iugem sine limite uitam.«
Moxque fide ostensa solidant, sanctoque Cyrillo
Sacrandum assignant, diua quem diluit unda
 Informatque sacris, et mystica dona reuelat.
Nec longum a sophicis delati munia Christi
Decertare, nec indictos excudere diuos
uelle, iubentur uti docte moderamine lingue
 Lampadio disquirantur censente tribuno.
Quos ille aggrediens Hyperiona suadet adorent
Consilium delatorum quo uertere possint
Illi constanter: »Manuum nunquam edita, nostrum
Oramus Dominum celi, sed qui imperat orbi
Filius ipse Dei, qui condidit omnia, uiui.«
Pluribus hinc orsis, uaria quoque fraude petitos,
Dum perstant ualidi custodia publica sumit;
Atque fide Christi uerti non posse probati,
Tegmine nudantur flagrisque secantur acutis.
Lampadius dum dilaniat toruo impete sanctos
Demone correptus, tetro demittitur Oreo.
Auditis quibus Augustus furiaque repletus
Mandat uti plumbo loculi ducantur et illic
 Claudantur uiui, fluuiique tegantur in undis.
Post mensem bis sexque dies inuenta fidelis
Nicodemus quidam leuat undis, alma domique
Pignora cum loculis pretiosa talenta recondit.



CAPUT u. De sancto Seuero ac Seueriano.


 Seuerus ac Seuerianus postmodum
Simulque uictorinus, atque horum comes
Carpophorus, acti ad sacra, nullo subiacent
Litare suasu, nec minis, nec fraudibus
Queunt moueri colla dent ut impiis.
Hec turbulento dum citantur principi,
Iubet applicentur ante sacra Asclepii,
 Que ni precentur, cede plumbea cadent,
Mactata mandans in platea corpora
Canibus relinqui uel feris uolucribus.
Que sole quinto exposta postquam sic iacent
Leuant pii collecta Christi uernule,
Premissa iuxta collocantes funera
Ubi et coronis gloriantur quatuor.



CAPUT uI. De sancto Genesio.


 Mimorum princeps lepideque Genesius artis
uertitur et quatitur tritura hac, atque probatur,
Inuentusque probus dignusque, poli norrea scandit.
Hic toruos nugis animos lenire suetus
Principis, atque feros ludo componere sensus;
Deditus et placitos grassatori edere gestus,
Festiuum simulare dolum, in derisa referre
Crudeli infensos captori ludicra ritus.
Ergo die quodam tentans ludenda parare
Peruerso spectatori mysteria Christi
Nugator, medio proponit acrama theatro
Ut cubet egrotus poscatque salute lauacrum.
»Heia, inquit, nostri, grauis en, leuis, expeto, reddar,
College?---Fabrine sumus, te aut runcina nostra
 Esse leuem faciet?« Populi ridere corona
uesani; ille subit: »Christi uolo cultor obire.
---Quare, aiunt?---Summa, ille, die quo transfuga sumar.«
Ecclesie accitus uenit exorcista, sacerdos,
Qui lecto secus assidunt quasi lusibus egri.
Ecce repente Deo fraude inspiratur abacta;
Dumque rogant quid eos uocitauerit, omnia ponens
Prisci furta doli, puro iam corde fatetur
 Se carisma Dei totis ambire medullis,
Quo renouatus aquis, prauis rapiatur ab actis.
Utque sacramenti complentes mystica Christi
uestibus hunc decorant albis, mox milite raptus
Sistitur ut ludo specie scitetur inani.
Ille datus coram subit edita sicque profatus
Inchoat: »Audi, Auguste, iocis exercitus astans
Audiat et populi sapientes urbis opime
Aduertant: ego Christicole uel nomen abhorrens
Christi insultabam famulis ipsosque parentes
Nominis exsecrans titulo tam risibus apta,
Rebar ut in nostrum mysteria uertere ludum
Niterer excito turpare arcana cachinno;
Ast ut aquas tetigi fideique profata rependi,
Celitus emissam uideo mihi uerticis alta
 Protexisse manum, celi me ambisse colonos
Lumine fulgentes, supero libroque citantes
Que gessi a puero mala, delentesque lauacro
Scripturam hanc ipso tinctus quo candidus asto,
Et niue candidiore dein splendore corusco.
Inclyte nunc igitur princeps, populique sequaces,
Omnes qui mecum hec mysteria gesta probatis,
Esse Deum uerum Dominum quoque credite Christum.
 Hunc lumen radiare pium, ueram hanc pietatem
Sumpturos ueniam, si penitet esse, per ipsum.«
Induperator ad hec ira repletus amara
Fustibus hunc, dire et uehementi uerbere tortum,
Prefecto addicit Plutiano cogere sacris
Tormento, cuius lacerans secat ungula pensum;
Lampadibus tostus fidei in preconia durat,
»Preter eum, dicens, quem uidi, quem colo, non est
 Rex pro quo occidar si millies ipse manebo;
Qui cepi Christum, rapiet mihi nullus ab ore:
Nunquam a corde meo Christum tormenta repellent
Penitet at nimium horroris quo celica risi,
Serius et Regem quod tiro superbus adiui.«
His perstans claraque Dei sub laude resultans
Martyrii tandem eternam capit ense coronam.



CAPUT uII. De sancta Lucia.


 Nobilis huius anus stragis Lucia rigore
Celi celsa petit uiduam quam pluribus annis
Dextra Dei sanctam supero seruauit honore.
 Filius hanc famulis Dominus ceu precinit olim;
Aduersa defert Christi diis uiuere lege.
Quam iubet adduci ductam aggrediturque tyrannus
Quod cruce confixum colat insultetque sacellis;
uiuere si libeat, diuis dare thura propinquet,
Quo sibi propitii per sacra litamina parcant.
»Propitii, illa, sibi neque, nec cultoribus ipsis.
Nam mihi propitius Dominus meus esse sueuit,
Nec linquet penas pro cuius amore parata
Quaslibet intuleris, sum ferre, et uincula et ignes.«
Femineum capiens robur uincique pauescens
Carceris hanc coluber mandat uafer abdier antris.
Hic hominum desolatam fulcimine cuncto
Rex suus haud abicit, celi dignatur honore
Tollere et ethereo solans releuare nitore.
uoluit atrox furias leo temnentemque rapinam
Carpere bacchatur coramque reducta beata
Femina subigitur rigidis ad uerbera lignis;
Dumque diu teritur, subitus tremor incutit edem
 Delubrumque Iouis lapsu dissoluit opimo,
Parietibus lapidi ut lapis haud herere ualeret.
Seuior at dirum grauius coquit ira lanistam,
Afferrique iubens amplum uasti eris ahenum,
Repleri plumbo, pice mandat, et omnia circum
Robore succindi latera hinc atque inde gregato
Immergique truces uictricem Hammonis in igne
Qua dum leta tropea tribus canit illa diebus,
uisere crudelis tota an subsederit hostis
In cineres legat, recipit quia salua resultet,
Nec feritate uacat perculsus culmine tante
uirtutis lanius, furias neque ponere motus,
Precipit insanus ferro plumboque per urbis
Ductetur mulier uictrix onerata plateas.
 Illa ornata means grauibus per compita baccis,
Accedit foribus ciuis cui Geminianus
Cognomen, pollens opibus qui thure penates
 Innumeros suffire solens stolido igne colebat.
Utque domum pertransit ouis mactanda tonantis
En subito celis uisa est allapsa columba
 Et super effigians ter stigmata Geminiani
Clara crucis caput annisu moderante resedit.
Is quoque suspiciens celi alta patescere cernit
Proripiensque fugam, celeri petit impete campum
Qua mulier uirtute animi tormenta fatigans,
Preualidum duro tractat luctamine bellum,
Certantisque petens prono uestigia cursu
Cernere quod cessum pangit, sacra munera poscens
Quo duce sydereo Protasius ire sacerdos
Precipitur diuoque auidum purgare lauacro
Iussa gerit, puroque uirum sacrat a niue piatum.
Tertia ab inde dies uictricia bella reformat
Cum rege Aeneadum leta tirone recenti,
Tormentis quos ille nouis penisque repertis
Impetit, hisque furens cassis addicit atroci
Quem truciore uia retur seuire laniste,
Suppleat ut si quid torture desit in hostes.
Ille quid ingestis ualeat superaddere uoluens,
uictorum rigido ceruices robore tundit
 Moxque solo incusso procerum terit edis adacta;
uictores contra capit hinc apofrasius arma;
Quinque sub hoc palmas et septuaginta capessunt
Qui iuga subierant Christi uirtutibus acti,
Quas Deus in famulis miro patrabat honore.
Funera post quorum, iudex abiectus in undas
Precipitatur, equum duce concutiente sinistro
Alto a ponte petens imam demersus abyssum:
Corpore Tenareo cum mente uoratus hiatu;
Nam misere exuuie nullo post littore uise.
Post contra athletas portenta tropea nitentes
Insurgat Stygiis Megalesius anguibus actus
Inuictosque probans nullo superarier astu
Aggreditur gladio mittens trans sydera ferro.
 Inclyta membra rapit mulier cui Maxima nomen
Utque triumphantes decet abdit honore uenusto.



CAPUT uIII. De sanctis Marcellino et Petro.


 Hoc Marcellinus sub agone Petrusque triumphant
Quorum multimodam Petrus exorcista palestram
Luctatus grauidas clausus limabat abenas.
Carceris obsessor gnatam obsidione dolebat
Demonis astrictam, Dominum quem credere Petrus
 Hortatur Christum summi genitum esse tonantis,
Quo sobolis pacta ualeat gaudere salute.
»Miror consilium, prudens Artemius inquit,
Te Deus eruere haud potis est tuus, et colis ipsum
Ipsius ut plagas et uincula nomine portes
 Qui saluare meam poterit si fauero prolem?
Atqui  Deus ualet hinc meus omnibus atque
Penis eripere, at prestat certare duellum
Fortiter, eternum ut ualeam captare triumphum.
Credere si me uis, custos, geminabo catenas,
Te quoque in ima tenebrarum sub uincula solum
Detrudens cauee claustra omnia tuta relinquam,
Omnibus et credam, si te Deus eruet istis.«
Dat Petrus assensum se eius testatur ad edes
uenturum, non ad libitum tentaminis 
Id fiet humani, quin ad deitatis Iesu
Lumina demersis hominum pandenda tenebris.
Ille, caput quatiens; nimiis delirat hic actus
Tormentis ; properat, narratque iugali.
En subito noctis, solem claudentibus umbris,
 Petrus adest, ueneranda crucis signacula gestans;
Illi eius strati pedibus clamare supernum
Esse unumque Deum, Dominum sine figmine Christum.
Filia mox plenam sumit Paulina salutem,
Et Christum, quos illa domus retinebat, adorant:
Demone se Domini profitente uigore subactum
uulgatur circumpositis, curritque uirorum
Tercentus maior cuneus, sexusque secundi
Amplior irrumpit numerus, spectacula clara
uisuri dantesque Dei preconia summi.
Tum Petrus Marcellinum cupientibus illis
Sacra subire uocat, cunctos qui, presbyter almus,
Abluit ablutosque pio connectit ouili
Sacratosque reos iungit custode solutos,
 Nexibus exemptos, uitiis quos expedit atris.
Comperiens censor mandat sibi sistier ambos,
Presbyterum atque exorcistam, fatusque sacerdos
uera, ubi prosequitur, dictante furore iubetur
Carnificum seuis tundi per uiscera pugnis.
Deficiunt lanii, sacer insuperabilis astat.
Seiunctum inde Petro densata cuspide uitri
Trux nudum iubet insterni cecisque latebris
Luminis auxilium auferri uictumque negari
Ingemit abiungi Petrus seuoque tyranno:
»Cum uocitent subiecti  te forte serenum
Nubilus es per cuncta tuis tenebrosus et actis.«
Sic quoque constringi ipse datur, sic nexibus indi
Arctarique pedes ligni pressantis hiatu.
Astrigera desolato celestis alumnus
 Presbytero summi legatur ab arce tonantis,
Erigit hunc plagis, proprio circumdat amictu,
Proripit in cippo ac ferro qua Petrus agebat;
 Hunc simul expediens ambos perducit in edes
Quo nuper leti uotis et laude uacabant
Consiliis munire nouos celestibus agnos,
Precipiens post hac censori accedere duro.
Albescente polo noctis dum tetra recedunt,
Dispositis luctatores repetuntur ab antris.
Queis minime inuentis, Artensius ipse iubetur
Arctari, atque deis sacra ferre litamina cogi,
Stans sub honore Dei cum prole ac coniuge fortis
Rudere mandatur iunctis affectibus abdi,
Ceditur ipse quidem gladio per limina crypte
Filia cum matre abiecte saxisque notate
Mortem euadentes capiunt sine limite uitam.
Ductores sese laniis ante ora ferentes
Terrorem incutiunt, comitati plebe frequenti
 Carnifices ipsi retinentur et intercepti
Stant, sacra dum celebrans consummat rite sacerdos.
At confessores sibi iam differre coronam
Horrentes partam, populum secedere mandant,
Se uinclis ultro, gladiis se sponte ferentes.
Ergo canes rabidi nulla dulcedine moti
Premissos ubi dilacerant, acuuntque furorem
Non ponunt proceres, eterna trophea petentes
Nexibus inuadunt, nodisque ad robora iungunt,
Quodque ferant lethum properant rogitare magistrum.
Is monet abduci in syluam que Nigra uocata
Candida facta piis nemora, atque sub abdita cedi.
Obscurum ducti in saltum lucosque sub altos
 Auulsis spatium cedis sibi sentibus aptant,
Inque uicem suplices, pacis sibi ut oscula libant,
uota genu dantes posito sed corde leuato,
Lethiferum prompta gladium ceruice receptant.
uirginee gemmis anime uisuntur et auro
Preculte specie supere cultoribus aule
Celsa subire poli, celum penetrare per auras.
Carnifici hec concessa truci spectare feruntur,
Qui dum uisa refert, toruis dum penitet actis,
Iam senior uite meruit sacra dona per undas.
Digno danda solo retegunt sua membra beati,
Que Firmina leuat pariterque Lucilla, uenuste
Sanguine matrone, mentis mage lumine clare,
Admoniteque, specu positus Tiburtius almis
Qua floret meritis sacrata in septa recondunt.
 Damasus hec quondam que percussore ferente
Compererat stricto licet edita carmine uulgat.



CAPUT IX. De duobus sanctis Felicibus.


 Presbyteri diuina duo per sacra nitebant,
Nomine Felices, felices actibus ambo,
Fratres lege Dei, germano sanguine fratres.
Correptus senior procerum dictante furore
Iudicis inuehitur secreta ad numina Dracchi
Aereus urgebat Pelusia sacra Serapis
Hebreos olim duce qui Tricante subegit,
 Cuius, ut insuffat patribus suplicata uetustis
Ora, uelut uento folium, uasta era labascunt.
Hinc alias uictor simili deductus ad aras
Insultat Maia genito uirtute reliso,
Nec dea uenatrix arcuque et arundine terrens
Oris flabra pii restare ad tenuia fortis.
Iudicis ad sedem post clara trophea reductus,
 Tormento erigitur, quo carmine tanta rogatur
Tam dira acta dedit, diuos qua fraude refregit.
»Non malefacta, inquit, sunt, at bene facta tonantis
Non hec fraude uigent quin laude Dei omnipotentis.«
Censor item legat uertenda ad fana beatum:
At ne forte solo solito sacra arida cogat,
Que uiridi uiget assistens radice sacello,
Arboris orandas frondes et robora mandat.
Ille prece effusa censet radicitus arbos
Corruat euertens longo sacra tempore tecta,
Amplius hic uanis ne decipiantur inanes,
Ima petens robur paret, precepta facessit,
Obuia fana terit quatiens uastatque premitque,
Atque minutatim spargens protrita reuellit.
Cognitor hec sumens iubet hunc ultore subiri
 Ense, ferisque dari, communia iura negari.
Tramite decreto metam scandebat agonis
Letus et accelerans parta gaudere corona
At magis ut niteat socium Deus applicat auctum
 Qui dum scita capit cedisque edicta litande
Obuius addicit promptum se ad regna tenenti
Offert exitio currens apprehendere palmam:
---Atque ego, proclamat, legi summittar eidem
Qua nitet hic senior, Dominumque ipsum colo Christum.«
His rapitur dictis et sancta per oscula iunctus
Felicis parili meritis sub strage iugatur,
Et simul exsectus celorum ad gaudia surgit;
Huius post nomen quia nesciuere minoris
Ob decus infuse uocitant uirtutis Adauctum.
Aggressi tacita iusti sub nocte laborem
Qua uastum conuulsa sinum patefecerat arbos
Corpora humant conduntque pii tellure triumphi;
Tabescens liuore nigro manus improba tentat
 uellere deposita insigni de rure talenta,
Quique ruunt operi furiis raptantur Auerni
Tempore qua pacis fabricata educitur aula
Martyrum et illustri preculta tropea nitela.



CAPUT X. De sancto Chrysogono et Anastasia.


 Chrysogonum in uinclis Anastasia fouebat.
Pluribus hec etiam solatia plura ferebat;
Nam uir hic asseruans annos ergastula binos
Plurima perpetitur, Christi sub nomine, uictor,
Insuper et Rufum custodem acquirit et eius
Queque reperta clientela est seruare penates,
Cum qua uincit ouans Dominus certamine mactus.
Anastasiam coniux, ne inuisere possit
Carceribus positos quos Christi ut membra colebat,
Obscuris solam iniiciens penetralibus abdit.
Preclara hec ortu celebri, preclarior actu,
Seuo addicta uiro, uotis at dedita Christo,
Heret mente piis, cecis obsessa latebris.
Chrysogono sed anu gerula pia grammata legans,
 Signat uti paruam sacrari prestitit undis
Mater eam, diua que relligione nitebat.
Cuius post requiem infidi iuga dira mariti
Sumpserit, at nexus morbum mentita refutet,
Nocte die Domini amplexans uestigia Iesu;
uir cum sacrilegis eius patrimonia uastans,
Se tenebris mersam penetralibus egerit atris
His quoque corpoream iamiam dimittere uitam
Autumet, ob Christum gaudens quam ponere malit;
Tristetur sed opes, celo quas uouit ad assem
uirtuti, inuisis scelerum famulentur amicis.
»Quare, serue Dei, supplex te deprecor, inquit,
Ores instanter Dominum uel corda iugalis
Subiuget ipse sibi, uel si uidet igne uorandum,
 Ferre locum iubeat, satius quod credo negare,
Quam Dominum fontemque manere fatentibus illum.
Testis Christus adest quod, iam si libera degam,
Sanctorum herebo pedibus curamque piorum
Mente uelut cepi uigili exercere laborem.«
Rescribit precibus fusis confessor ad ista:
»Turbinibus tibi nutanti mundique procellis
Adueniet propere gradiens super equora Christus;
 Et fera belligeri fauce incita flabra draconis
Uno precepti reprimet sermone relisa.
Ergo, maris uelut in medio, patienter adorans
Expecta Dominum cum sancto mente propheta,
Proclamans: quid me turbans anima egra fatigas?
Fide tuo in Domino, nempe ipsum pressa fatebor:
Ipse mei preclara salus, et gloria uultus.
Muneris etherei geminum amplexabere donum;
Cum tibi reddentur terrena, superna ferentur;
Namque ideo Dominus longum bona protrahit alta.
Ne sit uile quod impertit, cita neu data migrent;
Nec turbere, piis quod quondam aduersa sequantur,
His equidem neque deciperis quin fixa probaris.
Haud tibi per hominem constat defensio tuta:
 Nam maledictus homo in hominem spem ponere nitens,
Et benedictus homo in Domino spem figere gaudens.
Denique cuncta caue uigili peccamina mente.
Christi iussa tenes, eius solatia quere.
Ille cito aspiciet placito sibi tempore uersus,
Post noctis tenebras florentia lumina cernens.
Post hiemis glaciem, Boree post frigus abactum,
Aurea uerna tibi cedent, spirantibus austris;
Tum pressis sub amore Dei presentia prebens
Nexorumque leuans solamine uincula blando,
Siderea accipies et fine carentia dona.«
Erigit his animum caligine clausa uirago,
 Lumen ut interius nequeant fuscare tenebre;
Fortior at pollet pressuris, gaudet agone,
Angitur infelix socius, cumulatque furorem;
Atterit obsessam potuque ciboque negato:
uix impendit aquam, consumpte ut morte iugalis
Liberius dominetur opum quas deserat illa.
Que recipi se iam sperans hec ossa relegat
Consolatori: »Finis mihi corporis instat;
 Esto memor nostri, tenebris animam egredientem
Ipse ut suscipiat patior pro cuius amore
Huius anus inici nobis que ceperis ore.
Ille sub hec: »Lucem semper progredier umbris
Constat et egroto licitum exspectare salutem;
uitam post mortem: sic uno fine fatiscunt
Omnia mundani uel leta uel aspera cursus,
Quo sit spes mestis desitque superbia letis.
uelificant uno nostre uecte equore cymbe,
Remige sic uno cunctis corda acta feruntur.
Hic firma nexe quedam compage carine
Turbine pulsate superant uada concita ponti;
Nonnullis trabium male capula iuncta phaselis
Tranquillo admissum rimis parit equore pontum,
Et cito dispereunt tricantes querere portum.
 Ast animis tu, uerna Dei crucis inde tropea,
Aptans te Domino, quo postquam uota subibis
Martyrii scandens palme cum culmine ad ipsum.«
Nec mora legatus peregrinis Publius oris
Efflat, et egelidum reuocatur corpus in urbem
Coniugis. Hoc uiso custodes limina linquunt
Diffugiuntque; probum tuta Anastasia uatem
Expetit enarrans lacrymasque et gaudia miscens
Quid factum, pia contigerint oracula quorsum.
Libera sic uinclis uinctorum seruula Christi
Enitet asseruans ergastula, uota ministrans.
Arbiter in sanctos huius tam pestis acerbe
Mactabat testes aquiline in partibus agni;
Nec satis est lanio presentum sanguine tingi,
 Romanos enses latum quin spargit in orbem;
Carceribus seruat quos prefectura per urbem
Diro mandat agi gladio; sibi mittier almum
Chrysogonum; sequitur uoto grauis ere ministra,
Largaque deuinctis etiam hic solamina prebet.
Denique Chrysogonus grassantis in ora draconis
Perductus, petitur laqueis, quatiturque secundis
Suadetur, uel prefectus, uel consul adoret
Numina Romulidum, neu spernat sacra parentum.
»Unum  Deum ueneratum mentis adoro,
Corde colo suplici, sinceris prosequor actis.
uestrorum simulacra deum que uana probantur
Utpote demonicas contemnens exsecro thecas.
Famine quo pandens animi insuperabile robur,
Terminat egregiam, desectus colla, palestram.
 Membra salutifero populis ne iure niterent,
Liuore equoreis demersa lauantur in undis.
At non nereio presumpta uorantur hiatu
Non ad portum hostis, uel inhospita littora, leta
Sanctarum ad saltus ueniunt legata sororum,
Cyonie, Hyrenes, Agapesque, senex ubi iustus
Conderet hec Zoilus casto seruanda cubili.
Panditur inde seni qua sit caput equore uectum,
Inuentumque uelut sectum mox cede recenti
Deligitur, propriaque super ceruice locatur.
Pace fruens martyr superaque in luce beatus,
Ipse sui curatoris memor esse probatur;
Apparensque seni dictarum bella sororum
Iam patranda, pieque docet solamen alumne
Hunc sumptum ire datam sanctorum sede quietem.
 Ille ferens sacris diuina sororibus orsa
Ter decimo explicitum testis post sole triumphum
Celsa sibi scandit penetralia martyre parta,
Pignoris eximia lecti mercede recepta.
Hinc in predictas grassante latrone sorores,
Ut sibi fert iussum, non deserit alma ministra
Carcere detrusas Anastasia sodales,
Impendens geminum pietatis munere uictum.
Nec minus indiguos rebusque foroque repulsos,
Nomine sydereo, gremio genitricis adoptat:
Omnia sollicite curans, patrimonia celo
Condere deposcens, uotis operaque laborans,
Ne qua latere sinat terris que uouerat astris;
Grassatorem etenim sequitur qui strage piorum
Ardet ubique loci uastas effundere cedes
 Ac uelut haudquaquam ualeat reperire necandos
Qua pergit; ductare studet sub uincla repertos,
Quos inter Macedum dictas perducit ad urbes
Germanas nullo sudore abtrice dirempta,
Que celso superat corde scruposa uiarum
Quamque supernus amor per dura, per ardua tollit
Pharsalie querens aptos ad dira ministros;
Trux leo uictrices rapit huc ad seua sorores,
Quas pia solatrix acres non inter agones
Deserit, haud mactas post clara tropea relinquit;
Hisque eternorum festiua palatia nactis
Regnorum, meriti thecas cultu ornat honoris.
Huius per multos superis legata supellex
Dum pollet celsis iam centuplicanda talentis
In terris augere bonum, pietatis amator
 Non renuit gemina hanc prestans retinere lucerna,
Dum parili iungit Theodotem luce micantem.
Hostibus hec addicta sagax euadere curat
Mundani, saltu astra petens, laqueamina retis,
Zelantique proco sibi debita predia linquens,
Nectitur etheree studio exercenda magistre
Quelibet apta foro discens impendere celo.
Hec omnis cura ambabus, hec sola cupido,
Matres ut genitis, solatia pendere sanctis,
Subsidium ferre indiguis, dare robora tritis,
Presidium pauidis, suffragia tradere mestis,
Latis celo opibus, raptisque ad sidera iustis.
Quesitos solito lustrans ergastula mater,
Dum probat emeritos Anastasia migrasse,
 Se lacrymis desolatam solatur amicis.
Que fletu madida ora rigans secus antra reperta
Intrepido Christum nisu quia fassa roganti,
Traditur Illyrici stipato iure forensi
Prefecto, scitansque datam nichilominus ille
Accipit egregium tenero sub pectore robur
Querentique genus, causamque interrita pandit:
Aduentus, Iesum super astra sedere profatur,
Presentemque solo sanctis solamina ferre;
Nec negat his se sollicitam seruisse ministram
Quos impugnarunt: trepidis auxisse uigorem,
Arma dedisse, uiam monstrasse, leuasse laborem
His se desertam queriturque repente relictam,
Aemula corda pio post hos feruore ferentem,
 Hosque sequi cupidam, hinc et aperto lumine pausam
Quo post exactum tandem uestigia censum
Ipsa triumphantum ad celos, uel sera sequatur;
Comperiens claram preses gentisque togate
Stirpe satam, regi ducit depromere dignum
Se pretextati sobolem seruare prehensam
Christicole tanto secte nodamine captam
Nomine sub Christi, iugulum que pendere malit.
Precipit ille datam studio seruarier omni,
Iussa tenens quid censor agat, que munera ponat.
Exquirit prefectus opes, patrimonia poscit;
Accipiens impensa polo, libamina profert.
Probra Deum capiens, insana oracula censet,
Dementem demens uocitat, probat illa socordem,
 Inualidumque animo ueris secernere falsa.
Questor dicta refert regi, furit ille requirens
Milite quo fixam superet, queis dimicet armis,
Sacricolam eximium capiens uxore uacantem,
Tradit huic uel subdendam, fanoque, thoroque,
uel si restiterit, subigendam tormine letho.
Ille datam gaudens uaria in penetralia ducit,
Dissimilis diuersa monens discrimina belli:
Hinc gladium, hinc aurum, gemmas hinc, inde catastas;
Mollibus hinc cunis argenti strata refulgent;
Ignibus inde feris ferri usta grabata renident;
Inde penu dapibus nimia stipe dite refertum;
Inde specu tenebris testisque horrescit aculis.
 Que uerum lutum fortis testata uirago,
Cernere se cumulos opulentos stercora censet,
Ferrea uincla poli pretiosa monilia ducit.
Ille putans spatio a celis ad terrea uolui,
Fert triduum inuite iam iamque superna tenenti,
Allegatque decem sagas peruertere corda,
Indomitam uisco laqueisue ligare columbam.
Hanc ille uariis attentant retibus: aurum,
Ardentes gemme, Parthique feruntur odores.
Illa polo defixa oculos, elataque palmas,
Stat precibus herens, nec corda nec ora reflectens,
Non escam somnumue petens, sensuue pigrescens;
Cornicum ut uoces aquila spernente fatiscunt;
Sic fusi suasus, immota hac stante, labascunt.
Cessum ubi post spatium muliebria tela relisa
 Improbus insistens athleta libidinis audit,
Irrumpens sacra iam penetral per uota dicatum,
Nititur amplexus celesti inferre puelle.
Quem subito cingens tenebris aorasia uallat.
Gyrat inane domus, Christi contingere seruam
Inualidus; surdos uacuo uocat ere diuos;
Queis tandem elusus, pestisque rigore coactus,
Astantes foribus clamans ciet, hisque receptus,
Euehitur, cultasque diu defertur ad aras,
Sacra litat, uitam a mortis ductoribus orat,
Orsa capit se digna pati dementibus ausis,
Tartareasque agitur raptus tysiphone sub umbras.
Libera bellatrix socie magalia uisit,
Et sibi gesta Deo Theodote ex ordine pandit;
Solibus atque Dei noctes in laudibus addunt.
 Bebricia interea Theodotes urbe petitor
Adueniens, opibus iuste perfunctus inique,
Hanc sibi connecti studio flagrabat inerti
Dumque dies uano insistens terit impete plures,
Inuenit hanc pariter que roboret ore sodalem,
Quam ferus abripiens censori addicit atroci,
Primatique sue Theodotem destinat urbis.
Ille piam sceleri nitens substernere tetro
Dum probat intrepidam, natum sub tormina primum
Destinat Euodium, pueri precelsa profata
Indignans, flagris et matris in ora lacessit,
Robora cui genitrix cumulat sermone uirili
uerberibus testans his gaudia sumere Christi.
Arbiter impuri dat scortatoris honestam
Sordibus addici, posthac meretricibus addi.
 Incesto castam nisu temerante petenti
Naribus exundans ualido fluit impete sanguis,
Improbus et clamat iuuenem fulgore nitentem
Aurate uestis solamina dedere matri,
Cuius agente datum pugno sibi naribus ictum.
Precipit hic censor uastum succendier ignem.
Et trina cum prole rogo demergier almam.
Que grates Domino referens, benedicit ouanter
Omnipotentis heri nomen, clementia cuius
Pignore se proprio nec seclo separat isto,
Nec patitur Christi confessio sancta reuelli,
Sed nec martyrii sinitur sub agone relinqui.
Celica cum natis scandit sic preuia uictrix;
Illyrici prefectus hians opplere crumenas
Munere, prouentus matrone obsederat, abdens
 Romuleam claustris matrem custode frequenti
Obseptam, tentansque animum sub pectore, sexus
Infirmi, ualidum, suadet precepta magistri
Expleat, et facili census sibi dote remittat
Temnentem temnens imitetur munera Christum,
Illa terens firma calentia spicula parma:
»uertere me mandata iubes que Christus egenis
Precipit, ipse tibi locuples impendier orans,
Dum neque te mensa dignum decreuerit auctor,
Pauperibus poni quam iussit amore benigno.
Munera quin si nostra iuuant, quod egere probaris
Accipito, et largis fidei ditesce talentis.
Dumque alterna serunt, censor rationis opimo
 Deficiens antris uictricem claudit opacis
Impugnansque minis panem uix sero ministrat.
At Dominus charam in tenebris non linquit alumnam,
Huic redhibens comitem dudum celestia nactam;
Nec patitur desolari solamine dulci,
Noctibus insigni Theodotem lumine cinctam
Sedibus a superis ad ceca cubilia legans,
Cui socianda polo, ut sancto sibi uinxerat actu,
Hec dapibus mensam, uarioque decore paratam
Apponens, pariterque preces ad sidera tollens
Aetherei solamen ei fundebat amoris,
Sensibus et carnis superum impendebat honorem,
Celica regna petens celesti ut luce niteret
Diuinoque poli gauderet nectare pasci.
Hoc ubi ter dene decorantur lumine noctes
 Defecisse fame, tetrisque horroribus hostis
Hanc ratus inquirit tamen an uel fraude supersit
Fortius illa uigens, meliusque reperta nitescens
Pellitur undique curam uincte hoste ferente,
Mutatisque sigillato custodibus antro
Mergitur, et tenebris latet abdita mense secundo.
Nec sueto de more tamen solamina desunt,
Nec charam linquit comitem dilecta sodalis:
At solito refouens celestibus educat escis,
Clarior illa nitens, hilarique augustior ore,
Dum dape siderea, diuoque nutrimine floret,
Liquitur hostis iners, nisuque fatiscit inermi
Destituique tuens hoc se molimine, tentat
An pelagi inuictam terris queat abdere lymphis
Admiscensque reis Thetydis iubet indier undis.
 Flatibus acta ratis uastum raptatur in equor;
Fluctibus atque feris spoliata addicitur armis,
Bis sexagenis sociis onerata tegendis;
Undiuagam lethi fremitu quatiente carinam,
Presentem expositis intentant omnia mortem.
Ast animas horrore legens educere diro
Cunctipotens, famule trepida sub sorte sodalem
Mittit, nutantis releuet que corda tumultus.
Approperans ethra Theodote margine cymbe
Subsidit, firmansque animos de puppe labantes,
Componit celeri sternens tumida equora nutu,
Et solans comitem uinctos simul aduocat astris.
Eutichianus eos inter pietate serena
Pollebat, qui rura et opes amittere gaudens,
Fixus amore Dei contempsit gaudia secli.
 Qui quotiens quesita palam promouerat orsa:
 »Non mihi tollet  Christum et qui uertice de met!«
Quem dum magnificant celebri sub honore sorores
Altera fluctisono ponti uallata susurro,
Altera uesano turbarum libera motu,
Christi facta Dei presentia pectora sumunt,
Inque sali medio leti, statione quieti
Ceu portus, cum nocte diem sine turbine iungunt.
Tertia lux terras palmarum nomine dictas
Fert, que nonnullis uario certamine trusis
Gaudentes fulgere, piis augentur et istis.
Precipiens coluber quibus egererentur arenis
Spectari, teneant alacres que rura, capessit,
Ut ualeant, quid agant, Christum quod corde sequantur.
 Ille furens seuos celerat legare ministros
Crescentes reprimant nisu qui quolibet ausus
Maturant rabidi precepta patrare laniste.
Tum mentes mulcere dolis, terrere flagellis,
Inuitare humiles, donis ferre ultima duris;
At non egregios aurum, non uulnera frangunt,
Non mors ipsa, animos properant ad funera fortes.
Bis centum hic subiere uiri uario ethera ductu,
Quos septingente comitantur agone puelle.
At ductrix robusta manus exercita, fixis
uincta pedes palis, medios exsultat in ignes,
Exsultansque animam radiantia tollit in astra.
Funus Apollonia matris seruante fideli
Curatum, multoque ut condit aromate membra,
 Basilice fabrica celebrique decore uenustat,
Christus et emeritos insignibus auget honores.



CAPITULA LIBRI OCTAuI.


    CAP. I.---De persecutione Maximiani et sancto Marcello papa sociisque ipsius.
    CAP. II.---De sancta Lucina et sociis eius.
    CAP. III.---De sanctis Ioanne et Crispo.
    CAP. Iu.---De sancto Erasmo.
    CAP. u.---De sanctis Sossio et Ianuario.
    CAP. uI.---De sancto Domnino.
    CAP. uII.---De sancta Barbara.
    CAP. uIII.---De sanctis Secundo et Alexandro.
    CAP. IX.---De sancto Theodoro.
    CAP. X.---De sanctis Felice, uictore atque Nabore.
    CAP. XI.---De sanctis Carpophoro et Abundantio.
    CAP. XII.---De sancto Gregorio martyre.
    CAP. XIII.---De sancto Sabino episcopo et sociis eius.
    CAP. XIu.---De sanctis Felice et Fortunato.
    CAP. Xu.---De sancta Afra.
    CAP. XuI.---De sancto Eusebio papa.
    CAP. XuII.---De sancto Timotheo.
    CAP. XuIII.---De sanctis Marino et Amalchio.
    CAP. XIX.---De sancta Agnete.
    CAP. XX.---De sancta Emerentiana.
    CAP. XXI.---De uisione parentum sancte Agnetis.





CAPITULA LIBRI NONI.


    CAP. I.---De sancto ualentino episcopo.
    CAP. II.---De sanctis Anthimo et Maximo.
    CAP. III.---De septem fratribus.
    CAP. Iu.---De sancto Bonifacio.
    CAP. u.---De sanctis Gorgonio, Dorotheo et Maximo.
    CAP. uI.---De sanctis Luceia et Acceia.
    CAP. uII.---De sanctis Archelio, Hyppolito, uincentio et sociis eorum
    CAP. uIII.---De sancto Siluestro.
    CAP. IX.---De synodo que facta est sub ipso.
    CAP. X.---De Gallicano et Constantia.
     CAP. XI.---De sanctis martyribus Ioanne et Paulo.
    CAP. XII.---De sanctis Ianuario, Gordiano et sociis.
    CAP. XIII.---De sancto Pigmenio.
    CAP. XIu.---De sanctis Herculio, Hilarino et sociis.
    CAP. Xu.---De sanctis Prisco, Priscilliano et ceteris.





CAPITULA LIBRI DECIMI.


    CAP. I.---De sanctis Marco et Iulio episcopis.
    CAP. II.---De sancto Eusebio epis., Greg. et Oresio presbyteris.
    CAP. III.---De sanctis Damaso, Hieronymo et Siricio.
    CAP. Iu.---De sanctis Innocentio, Zosimo et Bonifacio episcopis.
    CAP. u.---De sanctis Celestino et Sixto episcopis.
    CAP. uI.---De sanctis Leone, Hilaro et Simplicio episcopis.
    CAP. uII.---De sanctis Felice et Anastasio episcopis.
    CAP. uIII.---De sancto Symmacho papa et Paschasio leuita.
    CAP. IX.---De sanctis Hormisda papa, Remigio atque Germano episcopis.
    CAP. X.---De Ioanne papa, Symmacho, Patricio atque Betio.
    CAP. XI.---De sanctis Felice, Bonifacio atque Mercurio episcopis.
    CAP. XII.---De sanctis Agapito et Cassiodoro, Siluerio atque uigilio.
    CAP. XIII.---De duobus Pelagiis Ioanne quoque et Benedicto episcopis.
    CAP. XIu.---De sancto Gregorio papa et affinibus eius.
    CAP. Xu.---De miraculis ipsius monasterii.
    CAP. XuI.---De ministro qui eius imminuit eleemosynam.
    CAP. XuII.---De monachis ipsius monasterii.
    CAP. XuIII.---De purificatione fundi eiusdem.
    CAP. XIX.---De uisionibus Tetgaudi episcopi.
    CAP. XX.---De eo qui meretrices monasterio ipsius introduxit.
    CAP. XXI.---De reuelatione sancti Andree.
    CAP. XXII.---De eo qui fontem ipsius inquinauit.
    CAP. XXIII.---De uisione Ioannis leuite.
    CAP. XXIu.---De uisione imperatoris Mauritii.
    CAP. XXu.---De humilitate ipsius sancti Gregorii.
    CAP. XXuI.---De successoribus eiusdem.
    CAP. XXuII.---De sanctis Deusdedit, Bonifacio et Honorio episcopis.
    CAP. XXuIII.---De sancto Seuerino papa et successoribus eius.
    CAP. XXIX.---De sancto Eugenio.
    CAP. XXX.---De sanctis uitaliano et Adeodato episcopis.





INCIPIT LIBER OCTAuUS.



CAPUT PRIMUM. De persecutione Maximiani et sancto Marcello papa et sociis eius.


 Tractus per uarios uestigia diua legentem
Dum sequimur matrem, decretam liquimus urbem,
Ausonieque procul missis excessimus agris.
At ductrice poli quesita sedilia adepta,
Propositum repetamus iter, redeamus in urbem:
Quos hic incendat rabidus, quos excitet ignes,
Climata collega furiis Eoa terente,
Quos inflet strepitus uideamus Maximianus;
Quas strages diris, que bella perurgeat armis.
Marcellus uacuam longo iam tempore sedem
Nactus apostolicam, uigili tutatur ouile
Commissum studio: quo quis certamine sudet
Discutiens, que tela gerat, quos certet agones.
Hac datus in specula Prasonem ope castra leuantem
Repperit, humana cuneos pietate fouentem,
 Supplementa cui Sisinnius, et Cyriacus
Addebant operi, Largus simul, atque Smaragdus,
Instantes, agiles, uirtutis amore ministri.
Dux bonus hortatur proceres, sacrantur et aris
Rite ministra manus Sisinnius et Cyriacus,
Dignius ut niteant operi, insistantque labori.
Dumque ministerio explendo nec nocte quiescunt,
Tertia perfidie penetrant lictoribus antra,
Antra tenebrarum, rimande hinc dantur arene:
 Herentes operi decreto, aliena leuare
Pondera decertant, leti laudesque ferentes,
Carminibus diuis regique Deoque benigni.
Ut capit hec Cesar, mandat Sisinnius or
Assistat, nomen carmenque referre rogatus,
Seruorum Christi famulum uernumque fatetur,
Laudibus attollens preconia cuncticreantis.
Herculis anguis  »tribues uel adorea sacris
uel tua funestis addicam uiscera flammis.«
Iste sub hec iugiter deuota mente cupita:
»Hec mihi contingent, meritus si forte coronam
Quesiti reperire diu censebor honoris.«
Lauditio posthac prefecto traditur, illum
Qui custode cato septemque decemque diebus,
Obsidet, offerri hinc sibi precipit Apronianus;
 Presentem custos ubi dat fulgore superno,
Hunc radians uidens, uocem simul haurit ab ethra:
»Approperate, patris benedicti, sumite regna
Iamdudum uobis, mundique ab origine parta.«
Famine quo tremefactus adit uestigia testis,
Adiurans liquido se mox purgamine tingi,
Ut queat eterni contingere dona decoris.
Nec longum dilatus honos ubi uota capessit
Decisus iugulo quesito stemmate fulget.
 Inde senem Saturninum Sisennius antris
Cepit habere parem, cuius releuatur amore,
Nuper eum duro solans ut fasce leuabat.
Sicque dati septis plura obsidione gehenne
Agmina soluebant querentum munera lucis,
Dogmate purgantes tenebris, et fonte sacrantes,
Atque ita quinquaginta duos datur abdere soles.
Hinc nudis acti pedibus, uinctique catenis,
Prefecti in uultus sistuntur et ante tribunal;
Aerea defertur tripos, atque litare iubentur.
Tum Saturninus: »Sceleratos atterat 
Hic Dominus diuos!« tripodem qua uoce resoluit,
Impetu ut acta procella lutum, tremit alta satelles
Iura potestatis Christum Dominumque Deumque,
Papias, Maurusque cient; mox ora relisi
 Grandine uulnifico, traduntur carceris antro,
Distentique duces neruis, pensique catasta
uelluntur flagris, torrentur in ethere flammis.
Dumque ferunt grates nec cessant edere laudes,
Depositi celum cesa ceruice merentur.
Cum Ioanne solo claudit pia pignora Traso,
Marcello confessores tingente piatos
Iudicio prefectus agit, quos diua fatentes
Munia, sacra refutantes gentilia, sterni
Rure iubet, ignisque terit nichil ore sonantes
Munera ni Christi; lignorum robore trito,
Plumbea plumbens, annectit quo pondere agonis
Pondera ponentur: celorum ad culmina surgunt;
Corpora Ioannes uenerando presbyter actu
Dat Petri ad nymphas ubi celica dona ferebat.
 Interea sanctum custodia longa ministrum
Cingebat fessis Cyriacum robora dantem,
Oppressis columen, septis caligine lumen.
Principis at seui soboles Diocletiani,
Flamine uesano feruens Artemia diro
Perculerat patrem furibundi uulnere cordis;
Ipse fatebatur demon nisi uoce iubentis
Non se egressurum Cyriaci. Mittitur atque
Nexibus exemptus thalamos penetrare rogatur.
Luctam ingressus init, cum tetro dimicat hoste,
Huncque reclamantem, multamque labore minantem,
Pectoris inuasi propulsum eliminat antris;
Nec uacuum patitur uas inde patere latroni,
Gurgite quin sacrum sensu renitere fideli
 Prestat, et etheree decorandum destinat aule.
Soluitur his actis, libertas munere fertur.
Nec mora longa orientalis legatio regis,
Post longos maris emersos, terreque meatus
Romanam sedem petit, imperiique cacumen,
Non belli terrore pauens, non indiga pacis,
Non pacto, augusta non maiestate coacta,
Mitia Chaldaici prodens orata tyranni
Romuleum ciuem querentia adesse Sapori,
Non sceptris rutilum, non ostro auroque coruscum,
Pauperis ast habitus Cyriacum uilibus actum,
Contentumque sagis, deuotum, humilemque ministrum,
Hostem qui nequeunt reges quem pellere pellat,
Regis et absoluat genitam nexu anguis adactam.
 Augusto monitus panduntur at ipse iugalem
Barbarico pro suggestu dat abire petitum.
Leuites haud horret iter, haud abnuit hostem
Promptior in longos oneroso tramite ductus
Ac petit Eoum, regina adhibente ueredos,
Cum Largo comitante solum, socioque Smaragdo.
Externas hostem procul insectatus in oras;
Sed nec equo patitur tolli, rhedisque iuuari;
Quin baculo contentus abit, superatque iugales;
Ast ubi peruentum radiantem regis in aulam,
Auro precultus rutilante tyrannus egenum
Stemmate contentum uili deiectus adorat,
Inuitatque auro penetralia fulua subire,
Quis captiua sedens multo non quiuerat auro
Iniectis redimi uinclis, exire catenis.
 Ingrediente salutifero secreta ministro
Regia, torquetur tortor, uincitur adactor,
Multa gemens et multa querens, dimittere tandem
Cogitur, inuasam toruo molimine predam.
Sicque fide replens uacuatam demone mentem
Membra triumphator celesti protegit unda.
Proficuum soli nec ita datur esse puelle:
Soluitur hec uinclis, manifesto exempta furore,
At pater interno cecoque ligamine liber
Redditur, et Christo pectus dicat hoste piatum.
Nec solus rex sacra subit, comitantur amici,
Bis deni et quadringenti baptismate culti.
Munera sceptrigeri pauper contingere temnit,
Premia magna fidem ducens, pane usus et unda.
Glorifici Persis Cyriacus honore triumphi
 Sublimis remeat, capit inclyta Roma ministrum
Egregium; pudet huic bellum conferre tyranno;
Pace frui annuit, inuitus fera continet arma,
Hunc tamen in solum, quod ei sub munere prestat.
At dilata patris genitus supplere calescit,
Atque uicem patris exercet, ueramque paterna
Se prolem feritate probat; furit impius heres
In pietatis amatores; punire benignos,
Deuotosque flagrans, Cyriacum tegmine nudum
Opprobrium reliquis cultam procedere rhedam
Precepit obstrictum grauibus, septumque catenis:
Mitior errauit si quid pater, iste piare
Contendit, famulosque Dei sub agone lacessit.
Carpere Carpasio Cyriacum uerbere tradit.
 Ille furens uincti pice uerticis alta nigrare
Perfundit candens picei caput igne liquoris;
Iste ferens grates, offert preconia Christi
Congaudens, seseque Deo dant dona sodales.
Crescentianus unus horum tollitur
Altus catasta, crescit atque tormine,
Tensusque neruis fuste crebro ceditur
Ac membra aratus iugulis irraditur
Dum supernam uoce clara gloriam
Prefert, adactis incalescit ignibus,
Interque laudes, inter ignes spiritum
Emittit astris luce pura fulgidum.
Hoc ita premisso, comites custodia claudit.
Quatuor exactis Cyriacus solibus istis
Eximitur claustris, suasusque litare profanis,
 Solius Domini sequitur libamina Christi:
Attractus neruis cesusque libramine tensis,
Laudibus et precibus regem persultat Iesum,
Carnificemque uiri superat patientia fixi.
Ille pudore gemens properat narrare tyranno,
Et preceptori deuicta renuntiat arma;
Qui furibunda fremens omnes quos claustra retentant
Cum Cyriaco ensi iugulum dependere mandat;
Atque ita bis deni clarum super astra ministrum
Sectantur testes, roseo fulgore nitentes.
Pignora Ioannes senior rapit, abdit humoque
Deponit; Marcellus abhinc, comitante beata
Lucina, celebri comens disponit honore:
Suscipit hec etiam socios Largum atque Smaragdum,
Quos domine capiunt Iuliana et Menica busto:
 Fratris tunc etiam affectus Arthemia sensit,
Germani framea capiens celestia regna.
At Lucina facultates ex asse ministrat
Ecclesie, traditque domum, qua rite sacrata
Lege licet plexa mysteria papa frequentat,
 Quo comperto, hostis stimulata mente retractat,
Quid pene statuat, dum publica bella reputat;
Deputat ergo domum stabulum, patremque ministrum
Iumentis adicit; prono qua corde subactus,
A Domino illati medicatur uulnera lesi,
Temporeque hic longo gemino dum pabula ritu
Suggerit, ac bifido diuersa animalia uictu
Perfouet, emeritus paradisi in septa leuatur.
Finetenus duro tectus membra inclyta sacco
Nocte die precibus diuisque uacabat ut hymnis;
Ioannes artus sacer et Lucina recondunt
Aedes Carpasio Cyriaci munere cedit
Seuitie, ingressus fontem quem papa sacrarat
Obsceni luxu maculat sordente lauacri;
 Qua dum scenica cum prauis et feda frequentat,
Tartareum subiti toruo lethi agmine raptus,
Complicibus iunctis, descendit ad usque profundum
Sic pia clausa domus diris, intranda benignis,
Terrorem seuis adhibet, solamina iustis.



CAPUT II. De sancta Lucina et sociis eius.


 Sanctorum plures Lucina beata fouebat,
Cui coniux Pinianus, opes et predia linquens,
Ut Sisinnius ac pariter Diocletianus,
Grandine saxorum pressi, Florentius atque
Congaudente piis ab eo data busta capessunt,
 His quoque susceptus meritorum fulget honore.
Imbuit hanc martyr sublatus ab ore cloace,
Temperet egressa ut proprias ieiunia uires,
Corpore dote nucis gerula cornice referto,
Parua daret uini cui sorbitiuncula curam,
Quam penes eductis iam fratribus alma Beatrix
Simplicio gemina ac Faustino luce nitebat;
Queis uario sub agone poli penetralia nactis,
Corpora uerticibus Tyberinis abdita nutu
Redduntur patefacta Dei que Crispus honore
Ioannesque leuant celebri iunctaque sorore
Debita militibus dependunt munia mactis.
 Ast inhians quidam contermina rura piorum
Subdere uicinis propriisque annectere fundis,
Ad fera fana Beatricem Lucretius urget.
Que scelus exhorrens clamat: non libo profanis,
 Altithroni cultrix Domini;« sic carcere trusa
Dum retinetur ab infesto diuellitur hoste:
Prefocata nigris sub nocte latenter in antris.
Quam fratres secus explicitos Lucina receptat.
Ambitor rus ingrediens, indebita gaudet
Peruasisse colens opibus conuiuia raptis;
Quo securo epulis laute recubante sinistris,
Paruulus auellens os matris abcolere clamat:
»Audi, Lucreti, post cedem inuasa capessis.
Traderis en hosti infelix possessio factus.«
Acceptus sub uoce feri laqueamine lethi,
Prandia perturbat patinas et pocula miscens,
Tartaraque irrumpit, flagris agitatus erynnis



CAPUT III. De sancto Ioanne et Crispo.


 Ioannes Crispusque, ubi plura decore nitenti
Pignora iustorum natali tegmine condunt,
Ipsorum macti meritis, capiuntur in astris
Quorum sede pia mandarant corpora glebis.
Ipse etiam diues sanctis qui multa ministrans
 Seruierat Thrason, gibbo cedente cameli,
Limina transit acus, gratumque expertus agonem
Martyribus coniunctus abit palmamque capesseus
Cum sociis gemino petit aurea regna triumpho.



CAPUT Iu. De sancto Erasmo.


 Multa quidem quecunque loci celebrata trophea
Hoc feruore micant. Quanto cumulatius arua
Credimus Ausonie rutilo radiasse nitore,
Tunc bel is clarum Campania pandit Erasmum,
Pontificem dignum, crebro sub agone probatum.
Grandine quem plumbi quatiens Diocletianus
Inuenit ut ualidum, ualido dat uerbere rursum
 Mactandum. Rigido tritus qui robore sylue
Inuictus uicto superat tortore flagella
Arctatur coluber: uaria exercere palestra
Athletam meditans, uario parat unguina fotu,
Diuersas rapido species simul igne resoluens,
Resina, plumbo, cera, pice, sulphure, oliuo
Permixtis; talique retecta liquamine membra
 Respergit, disquisitos non passa calores;
Stat pius illeso spectacula corpore prebens,
Tutorisque fidem mirantum cordibus addit.
Carcere uallatus magno quoque pondere ferri
Depressus posthac dira obsidione tenetur.
Missus at ethereus summa delabitur ethra,
Largiturus opem testi pia bella gerenti:
uincula dissoluit, patefactaque limina reddit,
Educit tenebris raptum, dat abire solutum.
Sic, dum plura gerens populis miranda lucrandis
Oppida, rura replet factis insignibus, ales
Fama palatinis etiam notat auribus acta.
Iamque triumphator proceris uirtute prioris,
Culmen in alterius mandatur inire duellum
Laude lacessitus raptat quem Maximianus
 Suppliciisque agitat uariis duraque palestra
Exercens, eris lorica inducit adusta.
At flagrante nitens tunica stat nescia martyr
Membra gerens ignis, spretoque ardore coruscat
ui supera; recrudescunt tormenta, redacte
Premisse refluunt species feruoris in olla,
Miles et ignipotens flammatis mergitur undis,
Quas tepido ueluti fotus, gaudensque lauacro,
Cuncta simul superans molimina dira triumphat,
Egrediturque alacer, diuoque leuamine tutus,
Eruitur duce sidereo, campana peragrans
Arua, fidemque piam multorum in pectora plantans,
E tenebris plures ad ueri lumina ductat,
Sicque Deo iussus celebres consummat agones.



CAPUT u. De sanctis Sossio et Ianuario.


 Aule ministrum celice hac tyrannide
Misena clarum preferebat Sosium
Qui sanctitate, dote qui prudentie
Iuuenile robur protegebat strenue.
Quare beatus sepe Ianuarius
Beneuento ab urbe qua nitebat pontifex
Hunc uisitatu subleuare sueuerat.
Unde et petitum clara Christi dogmata
Domini sub aula dum citantem respicit,
Cernit comantem abire flammam uertice.
Solusque tali conuibratus lumine,
Mox exiturum predicauit martyrem.
Haud immorata, haud ducta longum famina.
Pauci rotantur post prophetiam dies,
Et ecce, tentus dum astra leuites fouet,
 Leuare solers uincla uates aduenit,
 Atque apprehensus fit palestre particeps.
Herent sodales optimi, diaconus
Honore Festus, lectione et clius
Desiderius. Hi, seua post ergastula,
Mulctam subire destinantur uerticis,
Qui prestitutam dum terunt lethiuiam,
Cumulantur aucto dignitatis ordine.
Puteolana nempe ab urbe Proculus
Leuita fertur cum duobus obuius
E plebe iustis 
Isti rogantes cur necem iusti petant:
Ubi probantur plebis alme nobiles.
Simul iubentur colla secti occumbere;
Pariterque septem cede plexi compare
Rapiuntur acti gratie predonibus,
 uariique ciues busta dant tribulibus.



CAPUT uI. De sancto Domnino.


 Iulia Cesarei procerem primumque cubilis
Domninum fera uitantem consortia regis
Felici hospitio capiens, mox leta triumpho
 Persultat: rabies quem consectata cruenti
Carnificis, rapit, ethereis gladio erigit astris.



CAPUT uII. De sancta Barbara.


 Tuscia tunc uidit certans ut Barbara uirgo
Clara trophea tulit, genitor Dioscorus arcta
Quam longum obsidione terens dat presidis ire,
Qua nudata flagris crude diuellitur atris,
 Dumque manet stabilis neruos et taurea ridens
Fricta recrudescunt hircina uulnera palla,
Inde recepta antro celesti luce leuatur,
 Costarum applicita flammatur lampade cratis;
Malleus incutitur, capitis libratus in arce;
Prescisse diro tenere cesore mamille,
Stigmata deinde crucis nudare retecta plateis
Ducitur, atque diu truculenta cede resecta,
 Culmina sortitur iuguli mercede superna



CAPUT uIII. De sanctis Secundo et Alexandro.


 Castra etiam scrutabantur, quo si quis in armis
Christicola inuentus, nomen legemque professus,
Aut nece Cesareum, aut satiaret thure furorem.
Lapsacidas inter proceres tunc forte Secundus
Nomine deprensus, reliquis uirtute priorem
Celestis quem fecit agon, post uincla, tenebras,
 Perpetuum specimen caput ense recisus adiuit.
Huius Alexandrum legionis in agmine sacra
Sideree audierat lucte sumpsisse tyrannus
Ritibus appositis petit hunc libare profanis.
Is celi conuexa tuens: »Mihi gratia talis
O utinam prestaretur quo uana repellens
 Sensibus ista tuis et uertere corda ualerem!
At tueor putridum, uideo insanabile uulnus.
Me quoque qui cunctas uocat ad sua munera gentes.
Consiliis at parce feris, Sataneque suasus
Linque tuos et pange malos que gesseris actus,
uiuentemque Deum qui condidit omnia nosce.«
Motus ad ista obici Cesar iubet arma neganti
Inuitumque sacris raptumque litamine cogi.
Ille fide fretus, colubri precepta refutans,
Confundit toruos interno robore uultus,
Mensam calce petens, glebis superaddita miscens.
 Mox furor hunc frendens ultore dat ense feriri;
Stat trepidus ferro nutans titubante satelles;
Quem ferus increpitans iudex succendit inertem.
»Huius  caput pro me mons magnus habetur,
Unde tremor membris, horror mihi sensibus actus.«
Ille alios adhibet, plures ciet unius ora
Qui resecent; properat martyr, gaudetque resolui
Procumbensque genu telluris ad ima uolutus,
Mucronem petit ac prona ceruice capessit
Sed prece premissa mactusque iit ardua castra



CAPUT IX. De sancto Theodoro.


 Theodorus ualidis staret cum miles in armis,
Strenuus altithrono pendebat munia Christo.
Crimine quo raptus celsa ad pretoria fertur.
Iura Dei fassus, differtur uertere sensus;
Irreuocanda tenens eterno pectora uero,
Sistitur Aeneadum censendus regmine legum;
Agnitus infrenis, cohibetur carceris antris.
Ostia signantur, sed non solamina diua
Arcentur claustris releuato; uisibus altis
 Iudiciis restauratus, trabe tollitur altus
Unguibus excisus, ferroque insectus ad ossa,
Costarum cratem lacerata carne renudat.
Inde roge data uictorem sententia prodit,
Qui uexilla crucis rapiens partos petit ignes,
Cleonicumque sequi uestigia fortia mandans,
Glorificansque Deum, mentis litat ignibus ignem.
Funera deuote Eusebia satagente coluntur.



CAPUT X. De sanctis uictore, Felice atque Nabore.


 uictor canitie fideique decore nitebat,
Sanguine qui Maurus, primisque fidelis ab annis,
Cesareas animi decorabat honore phalanges.
Felicis patria ciuis ciuisque Naboris,
Africa quos cesos urbi dat Mediolane.
 Cesare compulsus fanis impendere honorem,
uictor perduransque pius fera robora uincit:
Lignorum tritus longum, ignarusque dolorum,
Stansque expers ignis, plumbi perfusus ab undis,
Augusti gladios sic post tormenta triumphat.



CAPUT XI. De sanctis Carpophoro et Abundantio.


    Maturitatis hoc calore copiam,
Carpophorus aucto percipit Abundantio,
Spoletum agone qui uenustant glorie,
Prior sacerdos ac minister subsequens.
Pro laude Christi nam subacti fustibus
Primum, inde tetro mancipantur carceri,
Potus negato uel cibi solamine.
Ductore at inde proferuntur celite,
 Semenque uerbi in arua spargunt pectorum.
Rursumque tentis ora saxeus rigor
Tundit; leuantur hinc eculei culmine;
Fortesque diro dum probantur tormine
Iterum tenebris ingeruntur horridis.
Queis macerati, ac preparati laureis
Tandem ense cesi celsa scandunt sidera.



CAPUT XII. De sancto Gregorio martyre


    Tunc et beatus sic subegit presbyter
Anguis furorem liuidi Gregorius.
Cui Flaccus : »Tu rebellis principum,
Temptor sacrorum tunc restas numinum?«
At ille: »Nosse si uelis constantiam
Qui me creauit e luto Deum meum
Ab inchoante non relinquo infantia.«
Sic perseuerans in fide fortissimus
Dilancinatur, dorsa tritus fustibus,
Nodisque uersi uenter actus uellitur;
Dein ligatus crate palmas ac pedes,
Arctatur ignis subter aucto pabulo.
At mox soli coacta diuellit tremor
 Qua parte lapsa ciuitatis occidunt
Super trecentos sacra dantes delubris.
Ferro hinc onustus atque septus carcere,
Leuatur usus celico solamine.
Genua inde carduis atteruntur ferreis,
Latusque utrumque flamma torret lampadum,
Dicente sancto teste seuo iudici:
»Si perdis omne corpus, haud me deseret
Mediator almus qui benigne perfouet,
Sanat, reformat nostra Christus uiscera.
Tum tractus amphitheatra spargit sanguine,
Sectusque colla gaudet alto culmine.
Diris uorandum corpus obiectum feris
 Intaminatum et dente et ungue permanet.
Reposcit inde pignus almum femina
Pietate feruens martyris Abundantia.
 Gratis sed obtinere quod nequiuerat
Triginta quinque sumit aureis datis
Honore condens quo decebat martyrem.



CAPUT XIII. De sancto Sabino episcopo et sociis eius.


 Triumphat hoc Sabinus estu pontifex,
Qui disciplinis nobilis celestibus,
Sensu pius, sermone facundissimus,
uenustiano tentus adstat presidi
Iunctis sacre Marcello et Exuperantio,
Are ministris, pluribusque clericis.
Cui preses obdit aureum Iouem suum,
Ad supplicandum ueste fulua fulgidum.
Hoc ille sumpto uota Christo dirigit,
Deoque trito dorsa terre percutit,
Et comminutum dissilire proiicit:
uenustianus hinc furore feruidus,
Manus recidit proterenti numina,
Comites cataste lancinandos applicans,
 Quos dire acerbis maceratos fustibus
Seuis secando sulcat atrox unguibus;
Post igne tosti confitendo gloriam
Christi beatum in astra legant spiritum,
Danturque lymphis membra mersa gurgiti
Quidam uiuidarum persecutor gentium,
Iuncto sacerdote, alma tollit munera,
uiamque iuxta lecta ab undis collocat.
Presul Sabinus carceri detruditur,
Deuota seruit cui Serena, lumine
Captum nepotem Priscianum que dolens
Perducit eius subleuandum tegmine.
 At trunca, clausos presul orbes brachia
 Super coaptans, flammat exstinctas faces,
Oratione clara fundens lumina.
uirtute uisa subditi custodie
Pii datoris competunt uestigia,
Mox fonte loti consecrantur undecim:
Que nuntiata dum patescunt presidi,
Languore lippum quem coquebant lumina,
Ut nec cibus, nec somnus huic captabilis,
Mittit iugalem cum duobus liberis
Poscens Sabinum adesse, uenire e carcere,
Pedesque uisi cum dolore et lacrymis
Petit recisi, dando penitudinem;
Lamenta coniux auget, atque filii
Sacro dicari se petentes gurgite,
 Intinctus unda pelue ut exit candidus
Preses, dolorem haud sentit ullum luminum.
Annuntiantur hec patrata Cesari,
Qui raptus ira dans Sabinum tormini,
uenustianum capite plecti precipit;
Quem cum iugali ac liberis fert Lucius
Letho tribunus, nec rogatum iudice,
Spoletum in urbem qui Sabinum dirigens,
Cedit beatum dum dat astris spiritum;
Glebam Serena que manus aromate
Condiuerat complexa uitri dolio
Domi receptans menia secus collocat.



CAPUT XIu. De sanctis Felice et Fortunato


    Hoc feruore triumphantes Aquileia uidit
Felicem ac Fortunatum, caro, gratia fratres
Quos dedit, at Christi ferro preconia necti
Prodiderant; quique Eufimii sunt presidis acti
Huc rostris, ubi dant Christi fortissima laudis
Robora. Qua pectus furiati iudicis ira
Oppletum, tela in testes crudelia torquet,
Applicat, appenditque feris cruciatibus arctos,
Mente quidem celsi tolluntur honore cataste;
Lampadibus latus appositis urentibus ardent,
Que tamen almorum diuino carmine frigent;
uincunt igne animi flagrantis lampadas ignis;
uiscera perfusi, ardentique liquore madentes,
 Flammas interimunt hymnis, oleoque superni
 Unguinis exsuperant ignes feruentis oliui;
Perstantes in laude Patris sine limite fortes,
Urbem extra ducti fluuium secus urbis alumnum,
uerticis e multa capiunt celestia regna,
Et ferro expliciti subeunt fastigia celi.
Nocte pii sublata uiri sacra membra receptant.
Auleisque obnupta nouis, et aromate condunt.
Pignora chara referre uiros uicentia mittit;
Nisibus at ceptis obstans Aquileia sancti,
Tandem agitata piis sopitur pugna querelis
Pacto iure caput capiens Aquileia sancti,
Felicis, Fortunati simul ossa capessat,
Pectora Felicis caput et uicentia fratris.



CAPUT Xu. De sancta Afra.


    Traditur hac rabie procerum perpessa furorem
Afra Dei cultrix, Zabulique erepta rapinis,
Hospite Narcisso sublata libidinis antro,
Lumine celesti squaloribus eruta ceni,
Solis uti radiis sordens uligo  fatiscit.
 Quam sacer aggressus laqueis eduxit Auerni,
Subuersaque lupe cauea Christi edidit aulam,
Nec solam euellit; famule comitantur amice,
Quamque sequebantur furiis, pietate sequuntur:
Digna uel Eumenia, spretoque Euprepia luxu,
 Lampade nocturnas diua superante tenebras;
Qua lustrante etiam mater se prole trahente
Hilaria ascitur cultum confessa profane
Cypridis, addictam cui fert contamine gnatam.
Unde gemens hostis, predamque amittere merens,
Tristes induitur uultus, egerrima prefert
Ora, nigrans elephantine scaber ulcere pestis,
uimque pati queritur, proprii dispendia iuris
Ingeminans, nec posse dari sua uascula Christo,
Cogitur at nolens Iesum, adstrictusque fateri,
Pro noxis Dominum peccatorum ultima passum,
Accipit equa sequi seruum possessa petentem
Tutoris, propria Dominique reposcere iura,
Qui furem subigat, captiua talenta reportet.
His ille oppressus, bellique tenore subactus,
 Ad uersuta precis fraudem detorquet agonis,
Posse referre potens animam uel retibus unam:
Attollunt premissa animum, solantur egenum.
Roboris elatus iam spem consumit inanem,
Furta dolosque sacer calcans ligat ore latronem
Iurantem proprio, predam mox enecat actam
Ni Christo penetrare imam iubeatur abyssum.
Munera constricto presul depacta resignans
 Lethiferum lethi tradit sub iura colubrum,
Colluctantem augore terit, fontem rapit angui
Ipsius in charum uertit tela hostis amicum:
Sordibus emaculans captata monilia purgat
Sanctificans animas pia post ieiunia lotas
Hilariam genitamque, ancillantesque puellas,
Plures preterea affines charosque sodales,
Ecclesia instruitur, templo sacer ordo dicatur,
Presbyter et Zosymus sacratur auunculus Afre,
Dispositoque pater clero petiisse Gerundam
Fertur, ubi martyr iuncto Felice triumphat.
Afra beata piis prauas largita crumenas
Pauperibus, secura crucis sectatur honorem;
Capta manet fortis; nec desperatio, nec uis
Hanc a spe remouere ualent, uel laude superna
 Mente petit prona tormenta, amplectitur ignes,
Exsultat, gratesque litat circumdata flammis,
Hostia uiua Deo nitet, hostiaque ignibus exit;
Hostia fit, nec tanta focis purgata probantur
Membra; recepta rogo mater famuleque beate
Hec tumulo dum rapta locant ipseque merentur
Emeritam splendore sequi, celumque per ignes
Ingresse Domino perfecta holocausta feruntur.



CAPUT XuI. De sancto Eusebio.


 Eusebius, post Marcellum ius excipit almum
Urbis Romulee: Christi pia sacra uenustans,
Diruit hic pressitque hereses, et ad equa redegit
Praua per obliquos errantia corda Meandros;
Sicque nitens meritis consortibus additur almis.
 Nec mora Melchiades sequitur, decorique probatur
 Esse piis, terrore ferox apparet iniquis;
Peruersos retegit; festis ieiunia soluit;
Ecclesiam socians sacrato munere ditat,
Nec patitur scindi, Christi sub amore ligari
Enitens mentis que post monumenta fidelis
 Emicat emeritus celesti sede receptus.



CAPUT XuII. De sancto Timotheo.


 Patre sub hoc Romam ueniens urbe Antiochena
Timotheus, Christum per compita, per fora pangit,
Dapsilis hunc iuuenis sancte pietatis amator
Siluester, cupiens attollere laudibus ardet,
Plurima qui postquam populorum corda sacrando
Continuo hic anno Christum, et quadrante fatetur,
Tentus laude crucis prefecto traditur urbis,
uerberibus sectus, longo squalore catene
Tritus, ac inuictus mulctam ter iudice sumens,
Fortia suppliciis solidans ter pectora seuis,
Morte sequens Dominum seuis in funere mixtum,
Probrosos inter capitali cede coruscat,
Ut spinas inter rutilans rosa fulgurat hirtas.
Intempestiuo Siluester noctis abacta
 Membra domum referens, papa cleroque uocato,
Martyrium excubiis, diuis quoque dedicat hymnis.
Corpus humo mandat proprio ueneranda Theonem,
Asciscens horto secus inclyta pignora Pauli,
Cui pro discipulo socium cognominis addit,
Basiliceque domu uenerabile funus honorat.
Deficiens prefectus in hunc, in pectora torquet
Hospitis arma pii, dimissa talenta reposcens
Penis impliciti, uincto grauiora minatur
Nec postquam addiscit non adduxisse crumenas
 Punctum, sedet ira fremens, inuisaque iura
Nominis obiectat, terrens sacrare sacella
Ni petat, efflabit tormentis cede propinqua:
»Suppliciis  hac nocte labantem
Famina diua ferunt animam de sede reuelli
Cordis stulte tui, quo pectora torua resultas,
Protinus eterne subiture pericula mulcte,
Ut cesos gaudere uidens sine fine gemiscas,
Et que inflixisti sub puncto, intermine sumas,
Infelix quos punisti tuerere beatos.«
Tarquinius dapibus discedit inane replendus;
Siluester ferro properat sub honore premendus.
Interea poscente pio, prandente seuero,
Iudicium summa rectum procedit ab ethra,
 Gaudiaque in penam, penamque in gaudia uertit.
Denique deliciis uentrem infarcire paratis
Gutturis annitens auido prefectus hiatu
Os piscis rapiens incauta fauce uolutat,
Interius raptare uolens conamine nullo
Proficit egerere, assurgens nisu urget inani,
Methodici, empyrici, logicique dolore iubente
Acciti, nulla gaudent ratione medendi:
Carmina nulla ualent, nulla experientia prodest
Tortus et ad medium noctis horroribus actus,
 Tetram tartareas animam demittit in umbras,
Ad penas penis, cruciatibus ad cruciatus
Cogitur, ad tenebras mundi de luce superbus.
Eximitur tenebris, exitque ad lumina iustus.
Ducitur ille rogo qua uerbera uouerat hora,
 Priuati Dominum iuris plangente tumultu;
Ducitur iste domum, quo tempore seua putatus
Flagra subire, poli toto plaudente senatu,
uictorem quoque liuores reuerenter adorant.



CAPUT XuIII. De sanctis Marino et Almachio.


 Innumeros usque hanc urbem compsisse triumphos
Accipimus, postquam precelsa insignia Christi
Huc Petrus Paulusque ferunt, laruasque fugantes,
Signa superna crucis rutilare in menia prestant.
Non intantum apicem prisci uexere parentes
Romam lite truces, fraterna cede madentes;
 Non Numa, non Dacii, Marii, Camilli,
Bruti, Scipiades, Cicerones, siue Catones
Non reges, proceres, non annua iura gerentes,
Non orbis Domini mundi fulgore potiti;
Quam quot pretulerant regnis ad summa relatam,
Tot simul addixere iugis ad seua subactam.
Queis hanc signiferi crucis athleteque potentes
Soluere compedibus certant, celoque coaptant,
Diuersis ducibus multoque ardore nitentes.
Ex quibus Onesimus, Pauli sub uincula gnatus,
uerna Philemonis, famulus sed munere Christi,
Quondam durus hero, post ipsi et pluribus aptus
Propria quem magnus commendat uisere Paulus,
Pontificemque sacrans delegat semine uerbi.
 Pastorem hunc Ephesi memorans Ignatius ipse,
Hunc sibi doctorem prefert charumque magistrum,
Inque eius prestare greges hortatur amore:
Magnificans Dominum tali qui pro duce caulas
Seruandas retinere dedit, quem Roma petitum
Nube premit lapidum, conditque sepultum,
 Nec retinet longum, sedique gregique remissum.
Hic etiam occurrit clarus uirtute Marinus
Almus et Almachius, ualida qui mente furores
Indocilis uulgi spurcasque redarguit aras
Qua solitum insanire die libamine nugis
Anno plus reliquo; dumque atra recidere tendit
Cordibus atque calet stolidis auellere dira,
Mystica quo festo data circumcisio Christo,
Bacchantum furias in se rotat, atque furentes
Tot turbas prohibens solus, tot millibus unus
Obsistens ratione feros, pietate seueros
Aggrediens uesana animis auertere toruis
Enitens, gladiis grassantibus appetit atque
Sordibus indignatus adit celestia dignus.



CAPUT XIX. De sancta Agnete.


 Inclyta nobilitat uenerande uirginis Urbem
Agnes fama, decus tenero que nacta sub euo
Martyrii, tumidos mundi calcauit honores.
Hec dum lege Dei pueriles consecrat annos,
Summis mente uacans studiis, specie terit alti
Sanguinis impubem, prefecti patris alumnum,
Qui gemmas, aurum, pretiosa monilia ferre,
Diuitias, pompas, famulos, agrosque, domosque
Prodere, dotalem donis, precibusque parentes
Muneribusque petit. uirgo hec ut stercora ducit
Serpentis uelut ora proci capit; ethera terre
Prefert; Aeneadum rectori, stemmata Christi
Preponens; aurum, gemmas, redimicula, uestes
Spernit honore poli, gemmanti lumine cultam
Se memorans, sponsi thalamos melioris, inisse
 Nobilitas cui precellens, potiorque potestas,
Pulchrior aspectus, pre nectare gratia dulcis;
Gazarum se addens inopino pondere pactam,
Continuans et opes, et gaudia nescia mesti,
Organa, curarum dulcorem mella prementem
Munera, fulgorem, uires, fastigia, numen
Celicolas subicit; hinc solem ac sidera subdit
Que bona prouideat, prestet que premia texit.
Carpitur igne fero iuuenis morboque perustus
Decubat, haud perferre ualens tam pondus iniquum.
Insinuant patri seuo decumbere gnatum
Oppressum medici; puero replicantur ab illo,
In uanum; a genito frustra, dispersa per auras.
 Illa dati inuiolata refert iam uincula pacti
Permansura, fidem eterno durare sub euo.
Prefectus generis sperni se sanguine quouis
Adstupet, indagansque capit Christi ardua ferri;
Letus at ille tumet, iussis ceu parta furori;
Perstrepit hanc sisti, blandusque minaxque resultat.
Illa equo prestans animo tumidumque piumque
Uno fert uultu, similique rigore perhorret;
Aspera, nec frangunt stabilem, nec lenia fallunt.
Ille uidens uacuo labi molimine fraudes,
Arma serus manifesta rapit truciore paratu,
Cernensque hanc optare necem, tormenta uocare,
Omnia pre uotis hanc temnere dura supernis,
Que magis horrescat uersuto prouidet astu,
 Pelliceoque iubet nudam raptarier antro,
Quodque magis doleat, per turpia ludicra uelli.
Accedit luctatrici pia gratia Christi,
Tegminaque effusis crescunt per membra capillis,
Densantur raptim crines inoperta tegentes
Corporis, a Christo fusi non unguine creti:
Ast ubi belligerans obscena libidinis antra
uirgo subit, lucis subito fulgore coruscans,
Emicat etherea specus irradiata nitela,
Accedit, magis insolitu pulsante palestra
Sidera, celicola, summa nam uectus ab ethra
Congrua belligere fert indumenta puelle,
Suscipit illa stolam celesti lumine cultam,
 Terreque ignaram, membris at uirginis aptam
Celesti ductrice pia, quo tegmine compta,
Antrum spurcitie templum fit lucis amene.
Ingressi numen superi splendoris adorant;
Quoque inspurcari soliti ibant fornice mundi.
Improbus at uiuens, casteque petitor amate,
Irruit, exprobrans lumen uenerantibus almum;
Contemnensque pium diuini fomitis ignem,
Irrumpit medias immensi luminis auras.
Nec datur indignis decus attrectare sacratum
Impuro manibus; seuo quin demone plexus
uertitur, elisaque exspirans fauce necatur;
Postque moras tandem inuentus spiramine captus
Innuitur patri, gemit hic solamina rapti
Ingeminat crud  petit at monstrarier actu
 uiuifico, non hanc magico seuisse furore.
Illa preces legans celo, perducit ab antro
Nigrum tartareo, rediuiuo munere; patrem
Attollit stupidum; clamor diuersa frementum
Increscit, uarioque ardet feruore tumultus;
Innocuam quidam, plures reboare dolosam
Fraudibus hec cecis, lumenque exstinguere diuum,
Turbam actor fugiens decreta uicaria suffit,
Exstruitur rogus humano feruore flagrante,
In mediasque agitur papulis grassantibus Agne
Leta pyre flammas, ignis fugiente calore.
Feruor abit cedens, atrox discinditur ardor,
 Ac petit insanos, horrens pia tangere membra;
Solaque tot turbas agit ignibus equore uasto
uirgo loco nec mota Deo quo uota profundit.
Flagrabant flammis fremituque furente phalanges;
Illa Deum medios nitet uenerata uapores,
Supplicat, immunis cuncti trepidi agminis estus,
Orans se recipi celis, gratesque rependit
Muneris impensi, cuius prece cuncta residunt
Culmina flammarum, sed nec uapor ullus anhelat.
Ponere nec noscens rabies ignita furorem:
uertitur in ferrum igne exarmata subacto,
Sicque exempta solo thalamos petit innuba celsos,
Lilia mista rosis, sectato uertice uibrans,
Gaudia prelecti radians subit ardua sponsi.
uictrici superis laudes, imisque resultant.
 Funera ducentes ignorant flere parentes,
At talem gaudent meruere quod edere prolem
Cuius se meritis fidunt et honore leuari.
Plebs pia Romulidum ueneranda sepulcra frequentat;
Liuidus inuidia, letheoque uritur hostis
Igne; uenena coquens, inimicaque pectora flammans,
Incitat insidias deuote tendere plebi;
Incessunt armis sola pietate uigentes,
Impugnantque pias telis sudibusque cateruas.



CAPUT XX. De sancta Emerentiana.


 Hic Emerentiana uirgo uirginis
Macte sodalis educante ab ubere,
Dum fortis atris exprobrat tumultibus,
Plebis resistens improbe furoribus,
Lapidum petita nube, tumbam ad martyris
Martyr beatum in astra legat spiritum.
Que sacro necdum fonte Christo, at credula,
Cruore tincta conseruatur proprio.
Elementa seuis excitantur actibus:
Tremore tellus comminatur funera.
 Celi serenum densa raptant nubila,
Crepant superna ui fragoris culmina,
Christusque in hostes tela torquet et ignes;
Sternuntur armis bellicosi celitis
Quidam, miserto mentis auctore inscie,
Seruantur assertoris uti dogmate;
Cessant tumultus hinc quiescunt turbide
Rebelliones in sacris conuentibus.
Agnes parentes sic sodalem colligunt
Dantes sepulcro in arua collactanee.



CAPUT XXI. De uisione parentum sancte Agnetis.


 Dumque pio sobolis celebrant insomnia ritu
Pro tumulo medie lethea silentia noctis,
Sorte data fessis ducente laboribus orbis
Lumine prefulgens rutilo splendentibus agmen
uirginibus dici aspiciunt que uestibus auro
Irradiant textis, quas luce intermicat Agnes,
Eximia renitens auri insignissima cultu.
uirginis ad dextram candet niue clarior Agnus
Attoniti supera mortales luce rigescunt.
Illa gradum comites paulo defigere mandat
Alloquiturque suos: »Cari exsultate parentes,
Gauisi genitam preclara sedilia nactam
Nec lugete nigram, optato que iuncta supernis
Letor ouans sponso thalamis, molimine cordis
Quem toto colui terris.« Hec infit et almis
 Se recipit sociis, nisuque uolante recedit.
Multorum hec uolitans crebrescit fama per ora,
Tandem Augustigene donec post tempora proli
Traditur, ulcerea squalens que peste fluebat,
Mente uigens, gentilis adhuc, at credula ueri.
Spemque capessende properans sortita medele,
Testis nocte petit tumulum precibusque moratur
Inque moras dulcis correpta sopore quietis,
Agnem solamen cernit sibi tale ferentem:
»Crede Deum, constanter agens, Constantia, Christum,
Per quem membrorum celeri potiere salute.«
uirgo excita subit sospes, stupet ulcere nullo
Ulceris aut signo per libera membra relicto;
Gaudia fert patri, fert fratribus omina leta;
 Urbs simul exsultat; soli torquentur iniqui.
Illa patrem fratresque petens dat uirginis aule
Membra renitendi mausoleumque locari,
Tum sibi mandat ibi ut maneat cum uirgine uirgo,
Fama propagatur, currunt ad dona salutis
Undique saluandi; nullum spes fallit inanis,
Letantur iusti quesitam ferre medelam,
uirginitas aut regigene placet hancque uenustans
Fine tenus colit, accumulansque insignia lucra
 Plura studet Christo comitum allegare talenta,
Asseruatque sacram sub religionis amore
Cum sociis Agnem, presentis ut ora magistre,
Cuius in exemplo tractant celestia multe.
Hec ego naufragiis uulsus licet horreo tetris,
Lintre uagans pelago, Ambrosii sed uela secutus
uirginibus uenerans collata monilia legi,
Quarum me precibus fusca peto sorde piari,
Ut capiam uenie meritis que non queo dona



INCIPIT LIBER NONUS.



CAPUT PRIMUM. De sancto ualentino.


 Luce ualentinus celi rutilante cluebat
Presul doctrina, uirtute et nobilis alma;
 Huic Craton genitum sophicorum fotibus altum,
uisceree grauido pestis sed pondere pressum,
Cui nomen Cheremon, releuandum casibus offert,
Federe sed pacto, puero quo sospite, Christi
Sub iuga colla ferat, Dominumque sequantur alumni.
Robore corporeo nati mens predita patris
Eximitur tenebris, implet promissa, sacratur,
Cum stipante domu, nec longum summa capessit
Munera militie, martyr dum terrea linquens,
Aurea sideree sortitur premia uite.
Flagra ualentinus uirgarum, et tormina passus,
 Carcere detrusus, calcat dura omnia letus,
Inuictusque manens sub uasta silentia noctis
 Exigitur latebris, cesusque admittitur astris;
Pignoris impuberes glebam furantur alumni,
Proculus atque Apollonius sub noctis opaco,
Ecclesieque ferunt proprie, et dant ultima caute,
Excubiis qui dum iugibus sacra munera seruant,
Tenti, antrisque dati tum quesitore petiti,
Nec uicti stant, blanditiasque minasque ferentes,
Immoti tandem deduntur uertice plecti,
Nec procul exuuiis urnam sunt patris adepti
Domna, paresque micant gemino hic sub honore coronis.



CAPUT II De sanctis Antimo et Maximo.


 Romuleas quoque clara uias portumque uenustant
Festa tropea polique Erebique flagrantibus armis
Queis mundus mundique subacta potentia Christo
Hinc sale, sancte, tuo condita salaria gaudet
 Anthime uirtutum laudisque insignia regis,
Qui factis atque ore ferens super astra fluentis
Ingereris tutus Tyberinis eque procellis.



CAPUT III. De septem fratribus.


 Tiburtina tegit cineres septem aggere fratrum
Appia Cecilie testes centum octies addit
Hec quoque Trasitium recipit sub busta Calisti,
Munia qui ueneranda gerens, assecla sacrorum,
Tempore dum quodam Christi sacra mystica ferret,
Sacrilego offensus capitur, trahiturque tumultu,
Prodere discutitur quid tectum occultius abdat.
 Indignum ille ferens gemmas exponere porcis,
Lignorum ac lapidum tanto contunditur imbre
Dum mentem celis capiendam emitteret astris
Nec decus hoc incorporeum subit ethera solum
Corporei quin rapta simul mysteria panis
Excutiunt equidem uestes et membra reuoluunt
Infandi, nec sacra ualent reperire negata.



CAPUT Iu. De sancto Bonifacio.


 Pro meritis decorat Bonifacius ede Latinam
Impensis domine pietatis honore lucrate,
 Qui dum furta tori proprio sudore lauare
Procurant, superi nutu moderaminis acti
Decernunt pariter Bonifacius alma leuatum
Corpora festinet Christi prostrata decore,
Si fors obsequiis sanctorum ad uota pientur
Spectator properans belli, fit belliger ultro,
Iesum magnificans alieni laude duelli,
Magnificetur uti proprii parat impete belli;
 uincula prelambens, uinclis appenditur altus;
Athletas armans, mox capto armatur agone;
 Attollens plagas, plagis laceratur ad ossa;
Affixos firmans, calamis infigitur ungues,
Prelia ferre mouens lete, fert prelia letus;
Gratificum feruens nequit os occludere plumbum;
Immersumque olla pix feruida ledere nescit.
Suppliciis lanius denuntiat ultima uictus.
At tremit abscisso tellus, mons atque trementes,
Inque fidem cogens, Christi preconia pangit.
 Iam celorum epulis gaudentem, labe popine
Immergi mussant socii, scortoque teneri
Quem rentur, supera inueniunt dulcedine functum,
Mercari sacrata petens, mercede receptus
Allata, sacer ipse emitur, pretioque refertur,
Sparsus aromatibus, merito decoratur honore:
Celicola Agle res precursore notatur;
Occurrit non iam famulo, quin serua fidelis
Obuia fertur hero, capiensque optabile munus,
 Parta sede locat, templumque nitore uenustat,
Mundi exempta iugo seruorum colla resoluit,
Libertate nouans famulos, fit libera uere,
Dum Christi famulam factis se pandit honestis;
Secli se exspolians pompis, uirtutibus ornat,
Res terre largita, Deo, ditescit opimo
Culmine uirtutum, signisque corusca nitescit,
Consummansque piis cursum feliciter actis,
Martyris ossa domo, celo mens inditur alto.



CAPUT u. De sanctis Gorgonio et Dorotheo.


 Hec inter geminas meruit uia pignore lauros
Gorgonii comi, Dorothei et honore sodalis.
Imbuerant comites fidei prestare uigore
Unde quoque in Christi dantem tormenta tyrannum,
Obiurgant famulos, seque hac pietate nitere
Pectore et ore notant; hoc sese feruere cultu,
Omnibus hunc animum sociis, hoc uincere iure.
Luce data hac, totis lacerantur uiscera membris,
Pelleque discerpta, sale et infunduntur aceto,
Fortiter hec passis cratis substrata iubetur
Igne uaporari, lentoque calescere fotu,
Ne ferat optantes raptim succensio mentes;
Reliquie sic iam uicto tortore flagrorum
Hic superadduntur, uinci si forte coquendo
 Ossa queant longo tostis ardore medullis;
Dumque pudet fidei uulcanum ardore subactum,
 Membra rapi semiusta monens nidore lanista
Erigit arce crucis sustollens luce triumphi,
Eductique astris penetrant celestia leti.
Raptus et angelico suetis duce redditus aris
Cessa talenta colit quo munere uertice plexus.
Maximus hunc sequitur, cuius uice corda piorum
Roborat, ac prestans ualidus cede ethera captat:
Membra solum seruant solitus quo uota litare.
Bassus abinde subit Dionysia sacra refellens,
Atque terit flatu cererem, spiramine diuos
Qui sternens tenui, cesus petit ardua celi,
Sic Fabius longum uinclis et carcere tritus,
Astra sacer tandem conscendit uertice plexus;
uictor, et emeritus celi conscendit honorem
Bis centum hanc comunt quoque sexaginta duoque:
 Pignoribus testes quos hec uia celat arenis,
Et cui dat famam uentrosa cucurbita cliuus.



CAPUT uI. De sanctis Luceia et Acceia.


 Tum comitante salutarem Luceia caterua
Regis, et Acceie uictoria barbara comit,
Qua properant explere, poli se rege uocante,
 Zenonis insignis manans iuge gutta palestram
Millia quem sectata decem tres atque ducenti.



CAPUT uII. De sanctis Archelao, Hippolyto, uincentio et sociis eorum.


 Romuleum ditant etiam pia munera portum
Archelaus, simul Hippolytus, uincentius atque,
Preterea plures Quiriacus, et Herculianus,
Enitet hic martyr fortisque, decensque Hyacinthus,
Ignibus immersus superat qui incendia letus,
Inde datus rapidis spumosi fluminis undis,
Incolumis sicce redhibetur in aggere ripe;
 Tum gladio sectum seruis comitata, capessens
 Iulia, rure suo celebri disponit honore.
Titulis triumphis lege Christi fulgidis
Notantur istic aduenarum martyrum,
Cum Martiale, Aprilis ac sodalium,
Felicis atque ceterorum plurium
Istosque preter cognitorum uni Deo,
Qui circa et infra laude dignis Romulam
 Urbem coronant efferendo fascibus.



CAPUT uIII. De sancto Syluestro.


 Syluester, cathedre sortitus culmina Petri,
Patrem se plebis magnis minimisque probabat:
Errantes reuocans, sectantes celica firmans,
Regmine sollicito clerum, populumque gubernans,
Res pius Ecclesie perpensa lance librabat
Indignis, templi et fabricis, dignisque ministris,
Quos quoque disponens cauto sub honore dicabat
Moribus hos sanctis, supero sale, uestibus ornans,
 Atque uacare Deo discreto tempore mandans.
Preterea certamen ei cum gentibus ingens,
Falsa refutanti assertis, et uera tuenti,
Quodque ad id usque datum, manus ut contraria ponat,
Huic bellum cum Tarpeio grassante dracone,
Carmine qui sacro oratus, rituque profano,
Igne tamen diro rupis uicina terebat,
 Incautos populi suprema peste fatigans.
Conuocat ille patres celestia dona merentes,
Predicat et ternis ieiunia danda diebus,
Queis precibus castis, uotisque insistit anhelis,
Parte sub hac Christi ut manifesta potentia gliscat.
Tum pastor uisus defert solamina Petrus,
Cum monitis sacri sumantur in ordine cleri
Theodorus senior, ac Felicissimus, atque
Tertius his socius Dionysius, inde ministri,
Romanusque, et Honoratus mysteria libet;
His prius annisus posthac descendat agoni,
Additur et quid reppererit, quid muneris edat,
Hostem quo dirum subigens certamine uincat.
Aggrediens init auersa terrente cohorte;
Instructus latebram, intrepidusque barathra penetrat;
 Appellens tandem rabidi ad spelea chelydri,
Obtrudensque hostem, ualuas sibi ducit ahenas,
Mox chalybis uinclo cyclos, atque ostia munit,
Ferro atque ere luem subdens, et claue cercens;
Hinc uoti compos repetit spectacula uictor.
Anguicole demum portenta subacta probantes,
Liuida proiiciunt exuti pelle ferina,
Candentisque tegi gratantes uestibus agni.
Nec longum cessat, clauso serpente, cerasta
Proturbare pios, instigat in arma profanos;
Christicole diuos suplicent edicta propagat;
Queis laceram feruore nouo quatientibus urbem.
Qui magis impetitur, sanctus Pater, urbe relicta,
Soractis secreta subit, rurique moratus
 Cum cleri cuneis reddit sua uota Tonanti.
At princeps quem suasus agit discriminis error,
Constantinus, uti sanetur mente, feritur
Corpore, quemque clephas dira prurigine turpat,
Nec modo fedari infandis dolet ora papillis,
Quin properare pauet funesto fata ueneno;
Querit aruspicibus, querit suffragia diuis,
Omnigeno explorat conamine iura medele.
Nulla manus prodest, nullo medicina labore
Proficit, artifices cunctos ars irrita fallit;
Ast inuentores scelerum, umbrarumque ministri
Inuisum tractant facinus, horrenda lauacra.
Crimen inauditum, medicine dona ferentes,
Insontique lui maculas dant sanguine sontes,
Atque salubre uiri multorum funera dictant.
 Mittitur arua teri, famularum adducitur ordo;
Millia natorum rapiuntur, millia matrum,
Mortis in obsequium matres sua pignora gestant:
Fundendum iamiam nutriunt que lacte cruorem.
Ut uisum superare nefas, data criminis hora
Ad necis Augustum spectacula seua trahebat;
Quo strictis gladiis scelerata lauacra petente,
Obuia turba ruit, nudato pectore matrum,
Passo crine, trucem lacrymarum et flumine mortem
Pregresse, fasseque graui plangore dolorem.
Exhorret scelus Augustus; tremefacta potestas
Expauet, ac fletus regalia lumina reddunt;
Figitur, et procerum cinctus patrumque corona,
Tactus corda pia mentis probitate perorat:
 Seque hominem meminit sub conditione creatum
Seruorum simili, atque pari qui surgat ab ortu,
Nec causa par esse sui tot millia perdi.
Seruati in tumidos iuris reminiscitur hostes,
Subiectisque pudet concessa negare: superbis
Hostibus esse patrem, crudelem ciuibus hostem:
uictores uitiis populorum cedere uictos,
Legibus atque reos propriis grassando teneri;
Sicque iuuat uirtute feros componere mores,
uincere seuitia, sola pietate domari;
Contemnit pietas morum consulta sacrorum,
Atque dari lacrymis mandantur pignora matrum.
Pectora percellit stupor, ac metus intima pulsat,
Credere nec facili suadetur tramite; leta
Augentur trepidis solamina, premia callis,
 Adiumenta uie, lamentis gaudia crescunt;
Ut que lugentes inuisa ad menia ducte
Dura resultabant, hilares sua tecta reuisant.
Unde egressa poli pietatis semina pulsant,
Secessus superis proceres a sedibus alti,
Dum sapor angorum properat sedare tumultus,
Splendida mittuntur regi duo lumina mundi
Clauiger ethereus Cephas et quis fuit alter,
Excoluit totum uerbo qui gentibus orbem,
Seque Deique ferunt monitus, finemque furori
Impositum, domitosque animos, et gesta benigne
Rectori superum placuisse leuamina pandunt;
Seque datum missos reducis consulta salutis:
Audiat ac peragat, nec celica iussa renutet.
Syluestrum latebramque notant, et querere mandant
 Hunc sibi qui ualeat conferre lauacra salutis;
Moxque uicem studeat talem redhibere Tonanti;
Ecclesie inflictas curet moderamine plagas
Restituat fabricas, sese spurcamine purget
Demonico, solum, Deus est qui uerus, adoret;
Eius uelle sequi toto conamine certet.
His simul astrigeram posthac repetentibus aulam,
Imbutus superis affatibus induperator,
Accitum legat diuo medicum auspice notum.
Ille tuens rapido Augusti se milite cingi,
Tempus adesse putat capiende sanguine palme,
Atque monet prompto socios certamen inire
Pectore, gestandeque crucis uexilla petenda,
Sectandum Dominum exemplis ad uera uocantem;
 Sicque Deo se committens, oransque, ferensque
Oscula pacifico subiectos munere firmat.
Discipuli fortes patrem comitantur euntem,
Gaudentes pariter plexi mage tormina ferre,
Quam patre seiuncti dapibus recubare caducis
Ast ubi sollicitas peruentum regis in edes,
Tandem hilaris surgit, stupidumque salutat amicum
Rex resalutatus; sedes perducit in altas,
Incipiensque actus et celica uisa retexit,
Continuansque rogat, qui dii, que numina uisa
Sint Petrus et Paulus, sibi talia iussa ferentes.
»Hic pater est unus, colimus quem ritibus almis:
Omnipotens celi, terreque, marisque creator:
Unus et ipse Deus, qui uiribus omnia replet.
 Istius Petrus, Paulusque sciuntur alumni,
Qui Christi diuina Dei gentilibus istic
Monstrarunt, orbemque pio splendore uenustant;
Hinc testes Domini, primique in sede superna
Sanctorum asciti, celi decorantur in arce,
Summorum summi procerum Omniregentis amici.«
Cesar ad hec: »horum uobis num liuea uultus
Exprimit?« Ostendique sibi argumenta reposcit;
uisorum intutus papa monstrante figuras:
»uerius haud quidquam hos  mihi iussa dedisse,
Te mox ascisci, debere lauacra salutis
Te nobis nostri, quibus ulcera cuncta fatiscant.«
Letus ad ista, sacer fidei fert ubera regi,
Hortaturque fidem prompta comprendere mente.
 Credere se ille refert, ideoque uocasse patronum
Huius eum legis, ritus quo iure capessat.
Dictantur mox mansueto precepta tyranno:
Tironique, nouo submittere colla parato,
Arida pro dapibus dantur ieiunia summis;
Hircinoque flagrans ostrum mutatur amictu;
Ampliuagi pro lasciuo fulgore palati,
Inuia mandantur stricti secreta cubilis;
Pro pompis, pro iudiciis crudelibus, alma
Ore triumphantis resonet confessio Christi.
Lamenti gemitus mulctati sanguinis error,
Delubra claudantur; laruarum liba facessant;
Debita pauperibus fisco donentur ab omni;
uincula carceribus tota reserentur in urbe;
Exsiliis etiam, et uariis cruciatibus acti
 Solentur uenia; dentur solamina fessis;
Legentur digni digne hec ad agenda ministri.
Excipit Augustus, fida quoque mente retractat,
Et Christum uerum Dominumque Deumque professus,
uana probans simulacra, crucis signacula sumit
Pontificisque manu insignis catechumenus exit.
Papa sacris cautus ducit ieiunia letus,
Eclesiamque pio sibi iungit adesse labore,
Ritibus explicitis per uota celebria dignis,
Conscia surgentis Christi instat uespera felix,
Eductura nigris altissima sceptra tenebris,
Fonsque perennis aque precelso munere lymphe
Fontem implet, pestes exstinguere non modo mentis,
Corporis at ualido morborum dira leuare.
 Summus it antistes summum sacrare Toparcham,
Ille Dei summi uirtutem fassus herilem,
Sordibus impuris, seuisque renuntiat aris;
Tingitur et sacris trino mersamine in undis,
Et subito celis ad uota, ad presulis orsa,
Lux radiat celebris superans rutilamina solis.
Tum crepitus fontis stridentia frixa resultat,
Quo surgens lotus rex mente ac corpore mundus
Egreditur saluus, Christi uisa ora professus.
Mente nitet purus, pueri micat ore serenus;
Mens intus splendet, foris ac caro fulgida candet;
Gaudet at eximia donatus utrinque medela.
Candida sumit ouans, et legibus alma propagat:
Hunc debere coli letus qua tenditur orbis
 Qui sibi seua fugans tribuisset leta salutis:
Hunc qui blasphemet punitio digna sequatur:
Christicole afflictor census sectore prematur:
Romulidum papam ueneretur episcopus omnis:
Si reus Ecclesiam petat, ut censore tegatur:
Presulis annisu modo templa locentur in urbe:
Cesaree fabricas decime redigantur in almas.
Albis depositis, ardentia ut ostra resumit,
Mundus et incolumis Petri mausolea uisens,
Sternitur in faciem, capiti diademate dempto,
Et lacrymis stratum Tyriosque infundit amictus,
Seque reum memorans sancto de sanguine fuso,
Excibat populi fletus gemitusque sonantes
Mixto pangentis luctu noua gaudia letis.
Rex seruile aggressus opus, chlamydisque nitorem
 Reiiciens, insueta petit, fossorque bidentem
Arripit, et glebas prono conamine uertit,
Atque uiam pandit sacri fundamina templi
Qua figantur apostolici, quo curuus honore,
Egesta fundamenti scrobe rite locandi,
Bis sex fert humeris cophinos tellure grauatos.
Curriculo residens aulam hinc cum presule scandit:
Altera lux terras roseo spargebat amictu.
Sanctus et Ecclesie sacrare palatia surgit
Rex Lateranensis fabrice, passimque reuelat
Altithroni iuga sub Domini se colla dedisse.
Lege data pauper si quis se subdere Christo
Deligat, ut uestem capiat candore micantem
Munere Cesareo solidosque decem geminatos.
 Accrescit Domini messis, populique, nitentes
Sacra Dei summi, linquunt scelerata sacella;
Millia candentum renitent duodena uirorum,
Infantum preter matrum quoque debile uulgus,
Quorum stat numerus celi mensore libratus.
Romulidum Patribus fidei fugientibus alta,
Haud sinit Augustum Pater indignarier almus.
Ille throno residens aule plebemque patresque
Lumen in ethereum radiantibus excitat orsis:
Non debere deos testans diciue coliue
Qui manibus fiant hominum, tueantur et actu,
Quos conseruandos restaurent casibus actos;
His se coniicere indignos placamine diuo
Qui reparare queat tritum et reuocare salutem;
Quodque in se factum liquida stet luce probari,
 Artificem Christum ritu uenerarier equo,
Unde superstitiosa petant iam numina finem,
Solus adoretur qui cuncta quit edere solus;
Qui seruat dignus, non qui seruatur, honore;
Sit cecis uisus ianime  imperitetur
Auditus; desistat ab his sapientia nostra;
Eclesie pateant Christi, que iura profanis
Flaminibus seruata, piis sint cessa ministris.
Cepimus ergo operam Christi, quo regia templo
Nostra micet, uideat passim romana potestas
Nulla subesse animo dubii uestigia nostro.
Conclamant ad dicta Patres, fortesque Quirites,
Christum attollentes, claudique sacella petentes,
Templa patere Dei Christi, qui uerus et unus,
 Prestitit Augusto subitam sine more salutem:
Urbe repellantur Christo uincente profani.
At moderator ad hec pandit qua mente colenda
Iura Dei, que corde flagrent, que sponte petantur;
Inuitus nullus, nullus subigatur adactus
Censeat ultro animus iustum, deliberet equum,
Quod uerum inueniet sumat ratione librata.
Hanc omnes uanis etiam laudare subacti
Legem que nullum impellat nullumque repellat.
Urbe coronata Phebi lux lampade multa
uincitur, Ecclesiam gratantia gaudia replent.
Sanctorum rutilo ornantur splendore sepulcra;
Exsiliis trusi claro sub honore uocantur,
Quique sua leti patria gaudente recepti,
Regis et asciti meritis uenerantur amici.
 Interea genitrix Augusti, femina ueri
Scrutatrix, Helena partes lustrabat Eoi,
Bebrycias peragrans urbes et regna Pelasga,
Que dum monstra Deum uenerari cauta renutat,
Deligit astrorum regi famularier uni;
Unde fauens ueteri Iudea litamina secte
Censebat sectanda, monetque hortamine natum
Sumere Moseam priscorum tramite legem,
Haud credi debere Deum cruciatibus actum,
Ast illi diuum medicamina leta repulsa.
Gnatus ad hec, summo sese moderamine uectum
Culmen in eximium tractans, precedere mentem
Humanam, ut celum, terras, diuina fatetur,
Nec quem delegit defendere numine cultum,
Ne tam precelsi ritus sibi conferat ausus;
 Doctores at Christicole, gentisque uetuste
Conueniant certaturi libramine ueri
Lege sacra, libris cultus, et dogmate diui
Alterna quid precipuum sit lite reuelent,
Ceruicem cui summus apex, cui secula subdant.
Undique Rabbini, legisque citantur amici
Carnalis, superique gregantur Flaminis hostes,
Culmina sectantum paleas duodena leguntur,
Romuleam Greco Latioque lepore politi
Quique habiles uisi scribe legantur ad urbem.
Huc quoque pontifices Christi pietate nitentes
Sedibus asciti uariis in bella uocantur,
Dumque legi alterni litis qui summa capessant
Censentur Christi famuli, Syluester in uno
Spem fixus Domino bis senis se obiicit unum.
 Pars aduersa suis horrens superarier armis,
Hec prohibet tangi; Cesar probat apta triumpho;
Pars inimica suis dum sternitur obruta telis,
Aethereus consurgit agon, capiturque duellum.
»Blasphemant stolidi tres nos orare Tonantes.«
Papa libris pandit priscis tria Numine summo
Complecti, totumque creasse triformiter Unum,
Qui sibi nil dispar maiusue minusue receptet.
Uno hoc eliso geminus prosternitur hostis.
Obiiciunt Iesum Christum pericla tulisse
Idque peroratum priscorum panditur orsis,
Omnia que Christo factis implentur in uno:
Promitur aduentus et causa rogata laboris,
Utque Dei gnatus hominis susceperit artus.
 Hec sacer exponens diua ratione resoluit,
Aemulus et ueris tradebat colla tumultus.
Restiterat solus belli conflictibus expers,
At Zoroastreo nisus molimine Zambri,
In quo sacrilegi fiducia summa triumphi.
Exprobrat iste leui ut sociis certamine uersis,
Actibus et se, non uerbis, conferre palestram
Poscit, et indomitum queri seuumque iuuencum
uirtutem summi ualido quo numinis actu
Prodit, et audito labatur nomine taurus;
Quod nil ferre queat uiuens, nec sufferat auris
uix haud ulla pati ualeat, uel habere notatum.
Exhibito iuuenum multo sudore iuuenco
Cruribus implicito, uinclis et funibus acto,
Fraudibus innitens insultat uera tenenti,
 Morte probet cultum mandans, uel morte probetur.
Cepta sequi iustus patiens dimittit iniquum.
Ille bouis dirum mussans immurmurat auri,
Labitur atque miser mugitu flamina linquens,
Et nece spectantum consternans corda uirorum.
Tollitur ingeminans clamor confusa corone.
Ut leo Syluester fidens interritus astat,
Nec turbe curat strepitus, nec probra pauescit,
Fixus opem celis tota quin mente precatur;
Tum rogat Augustum uel sera silentia mandet;
Que uoces, ubi iussa premunt, excelsa sacerdos
Ascendens, ad uera piis populum erigit orsis:
Se uite auctorem, Dominum se ferre salutis
Auribus Ausonie, cecis qui lumina, surdis
Reddidit auditum, mutis affamina linguis,
 Dextras restituit mancis, uestigia claudis;
Hic uerbo lepras, morbos hic depulit omnes,
Rettulit et reduci defuncta cadauera luci:
Ille Deum sese indiciis patefecit apertis
At qui morte ferit, uitam nisi reddere possit,
Supremus non ille Deus: fraudem nam mortis amici
Demonis hic uiguisse liquet, ni rapta rependat.
Aestuat Abracius, cultuque et corde recisus
Iusta nec aure ualet patiens, nec sumere mente,
Postulat et latrans superasse, silentia poni
Colluctatori belli, neque iura relinqui.
Haud Pater [patet] id dignum, priscumque orasse prophetam
Papa refert, Dominum uiteque necisque potentem
Ut qui morte premat, flabris qui motus reddat
 Percutiat, sanet, ualidus moderator utrinque
Unde probum superas post funera conferat auras
Omnia rite sibi quo credula corda parentur.
Instat ad hec fallens uafer atque silentis poscit
uirtutem repetens pandi solemniter actis,
Spondenti uitam attonitus demensque repugnat;
Cogitur at Dominum uerum summumque fateri
Flamina qui functo referat, denotat, et addit
Seque suosque sequi cultus insignia Christi,
Si data Syluestri cedat promissa patrari.
Edit papa preces, non murmura surda susurrans,
Clara sed auditu cunctorum uota profundens,
Atque palam Christum auctorem, uiteque datorem
Inuocat ethereumque, haustus repetente iuuenco
 Aurarum positos, Numen monstrarier optat,
Accedensque fere nomen proclamat Iesu,
Nomine sub cuius reuocatum surgere taurum
Imperat, absoluit laqueis, et pergere mandat.
Protinus exsiliens stupide miracula plebi,
Letitiam iustis, merorem importat iniquis,
Ac sese armentis uiduata in pascua reddit.
uincenti prostrata ruens uestigia turba
Mox aduersa petit poscens uictore salutem,
Ipsaque regiparens auleis publica raptis
Egreditur, ueniamque dari sibi prona precatur.
Nec solum bos sentit opem, pugnantiaque arma.
Syluestro uincente, crepant quin flamina nigra
Linquere se, captos celi quos gratia saluos
Reddit, et ethereis plures sacer abluit undis.
 Crescit et ornatur Christo desponsa columba
Templis, muneribus, cultuque dicatur ameno,
Exuitur fractis elisus uiribus hostis,
Aegypti primogenitis sub tartara mersis,
Pelleas acies imo equora gurgite uoluunt,
uictricesque aquile Iesu ductore triumphant.
Sensit et internis grassans Maxentius armis,
Qui, terrena terens diuinaque iura lacessens,
Par Pharaonis lethum subit improbus undis,
Incurrens foueam pugna sibi fraude paratam,
Dum pius exsultans celestibus emicat armis.
Cui celis patefacta crucis uexilla coruscant,
Cui promissa fauet uictoria uoce superna.
His genitrix Augusti actis feliciter aucta
Atque animum firmata fide percenset amici
 Tramitis ad Solymam spe continuare laborem,
Exsultansque sacrata Dei loca lambere plantis.
Expurgat scelus undecimi liuore patratum
Cesaris, emundans spurcis sacra rura sacellis,
Religione pia sanctisque altaribus ornans.
Peruentum Solymam, que lectu ceperat, haurit
Perscrutans oculis, interque insignia rerum
Indagare crucis cordi sedet inclyta ligna,
Queis pretium cuncti uitale pependerat orbis.
Dum uia nulla patet, qua tecta talenta petantur,
Accitis uaria sub conditione magistris,
Golgotha supplicii discrimina nosse laborat;
 Que patefacta, uiris diuerse partis utrinque
Consona testatis, regina aggressa capessens
Spem diuinam animis, scrobibus rimatur operta;
Nec mora longa operi; conniuent uota labori:
Munus et ambitum cupidis se uisibus offert;
Tecta diu infidis arcana fidelibus adsunt.
Gaudia sed lucri obnubit titubatio certi:
Dum, tribus inuentis, que crux erectio uitis
uiuifice steterit nutat discussio ueri.
Arbiter at summus curas componere anhelas
Disponens, animum regine numine tangit
Sidereo: functum illa recens exsangue cadauer
Imperat inferri, donum uirtute probari.
Produntur gelidis torpentia uiscera uenis;
Admoteque cruces: penalia ligna latronum
 Temnuntur, promit uitalia robora uita,
uita resurgentis uite arbore gaudia complet,
Qui spectatores rediuiuo munere pascens,
Inter mirantes sese miratur euntem.
Sic diuo renitens crux clarificata decore,
uotorum obsequiis, claraque assumitur aula.
Que cultis rutilo radiat laquearibus auro.
Fertur et ad regem pretiosi portio ligni:
Crux sibi tota manens late sua robora spargit,
Damna nec admittit largo cum repleat orbem
Munere, perpetuum retinens sine more uigorem.
Queis mundi pretium diuina talenta librata
Clauorum ex acie regalis culmina coni
Tutantur compti, frenique sacrantur habene,
uis cuius prestans effrenas difficit umbras,
 Quod fidei meritis, princeps Iustine, probasti.
Nec mare frustratur tante uirtutis honore,
Cuius sedati fluctus, obstructa uorago.
Lintea que texere crucem neque cassa residunt;
Robore quin sumpto morbos, et frigora pellunt,
Demonas eiiciunt, cecis sua lumina reddunt:
Mutis sermo datur, paralytica membra leuantur.
In uexilla crucis labarum transuertitur ingens.
Preficitur cuneis, acies illustrat honore
Signiferos sociosque tegit, nec clade laborat
Euector, nec tela queunt temerare uehentem;
Linquens signa perit, gerulus seruatur in hostes.



CAPUT IX. De synodo que facta est sub sancto Syluestro.


 Syluestri imperio ceunt, et lumina Patres
Catholice retegunt fidei, damnantque rebelles;
Lucis et Ecclesie tutissima robora condunt;
Pontificalis apex colitur, clerique senatus
Legibus instruitur; sacrorum iura feruntur;
 Templa nitent fabricis, sacrantur munera templis,
Pignora apostolici decoris multo ere teguntur.
Emicat oppressis uictoria clara tyrannis;
Gentibus effulgent precelsa tropea subactis,
Discussisque pios tenebris lux leta uenustat.



CAPUT X. De Gallicano et Constantia.


 Tunc Gallicanus rege mactus inclyto
uictoriosis subleuatus infulis,
Dum gratus Augusto atque carus cernitur,
Christo dicatam lege necti perpete,
Sibi iugalem postulat Constantiam.
 Rex estuare mente cepit anxia,
Sciens necari posse natam, quam teri.
Hoc illa nitens mente uulnus patria
Auertere, infit tunc: »Iugandam perhibe
Me Gallicano, dum Scythas euicerit.
 Mox consul ut generque fiat regius.«
Arrhe feruntur inter hec altrinsecus,
Fratres Ioannes atque Paulus uirginis
Celse magistri castitatis presules,
Ambasque uirgo Gallicani filios
Sibi retentat Atticam atque Artemiam
Quas ore uotis ipsa Christo dedicat.
Procus subinde clausus urbe Thracie
Gentis Scytharum inferre pauca dum pauet
Formidolosus signa multitudini,
Aceruat aris sacra Martialibus;
Increscit hostis, inualescunt tristia,
Linquunt Quirites signa, cedunt barbaris,
Princeps uolutans exeundi copiam,
Portum salutis satrapis Constantie,
 Paulo ac Ioanne percipit, uotum Deo
Summo polorum qui monent enuntiet,
Christo ut dicetur erutus discrimini,
Fietque uictor quam fuisset clarior.
uouentis ore quod probatum ut personat,
Iuuenis statu uidetur ecce preminens
Humero crucis uexilla promptus ingerens:
»Sectare et  me mucrone preditus!«
Quem mox secutus bellicosos en uidet
uiros utrinque preparatos prelio,
Se roborantes atque prebentes opem
Subeat iubentes castra tutus hostica,
Ensem retectum hinc inde securus uibret,
Dum regis ad secreta scandit barbari.
Quibus ille uisis pronus ad uestigia
 Iam Gallicani, uota fundens, sternitur,
uitam petendo cum suorum sanguine.
His impetratis, deditur cum liberis;
Posthac tributa se daturos asserunt,
Pactis et hoste liberantur Thracie.
Hinc iam tribuni redditique milites
Christi parantur militare muniis.
Princeps sacratur, nuptiis abstemius
uouens manere, sic triumphator redit.
Nec ante Romam prouehendus introit,
Sacrata Petro dirigens ad limina,
Grates datori quam litet uictorie.
Augustus huic cum prole factus obuius,
Ut rescit acta, cingit hunc amplexibus
 Celo dicatas nuntiatque filias.
Aulam petenti rege fulto principi
Regina sancta nepte nixa nobili
Occurrit eius, exhibetque pignora
Lacrymis opima proluuntur gaudia.
Priuatus ille gestit ire fascibus,
Celsis uocationis arcem preferens.
Rogatur autem consul aula prodeat;
 Sumens honores, quinque soluit millia
uernarum, habenis seruitutis eximens,
Quos ditat aruis atque cessis edibus;
Censusque preter filiarum proprio
Foro subactos spargit indigentibus;
Comesque sancto factus Hilarino subit
uirtutis alta, seruiens egentibus;
Domos benignus hospitales ampliat,
Socii coherent qui fuere seruuli.
uulgatur orbe fama toto prodiga:
Ardent uidere preminentem consulem
Pedes ministrum diluentem pauperum.
Hostensi in urbe templa Christo construit,
Et excubantes hic ministros destinat.
Leuita magnus uisus huic Laurentius,
 Hortatur eius edat edem cultibus
Qui iussa supplens, nuncupat Laurentiam.
Prestare presul haud fauet rogantibus;
At qui nitescat hoc decore deligit.
uicem rependit distributor munerum
Tantamque confert claritatis gloriam
Quo spiritali prediti uersutia
Mundentur, eius ut feruntur uisibus.
Magna ergo fultus sanitatum gratia
Splendet micanti sanctitatis copia.
Hinc Iulianus hostis innocentie,
Ut re potitus eleuatur publica,
Arctat statutis christianos subdolis
Ne possiderent indigentes quippiam:
Tum Gallicani tecta, queis egentium
 Leuat labores, si quis ingredi petit,
Titulos daturus, pensiones aut agens.
Ultore captus lancinatur demone;
Exactor actus ut lepre spurcamine.
Responsa produnt his rogati spiritus
Rerum quod eius occupatores ea
uitare possint haud secus pericula,
Ni Gallicanus diis agat litamina.
Sanctum sed audet inde, nemo dum uirum
Tentare, dirus presul aule destinat,
Mandata legans ut deis ferat sacra
Latiisue cedat, aut remotus finibus,
Rebus relictis. Ille Alexandri petit
Exertus urbem, seque confessoribus
 Christi per anni iungit ultro circulum;
Deserta deinde iure scandit arduo:
Huc seuus hostis insecutus principi
Iubet beato thura sacret impiis,
Qui suasionis temptor ensem subdita
Ceruice sumens letus astra competit.
Locatur eius edis alma nomini,
Qua dona Christi honore fulgent martyris.



CAPUT XI. De sanctis martyribus Ioanne et Paulo.


 Huius magistri ad uota fratres inclyti
Christi Ioannes atque Paulus pauperes,
Opibus relictis uirginis Constantie
 Dum christianos recreando pertouent,
Fertur tyranno; lenibus quos conuenit
Actare uerbis hereant rogans sibi:
 »Iniquitatis  causa tue
Communione publice rei absumus.
Iam te salutatum ire non exibimus,
Nam Christi alumni ueritate degimus.
---Considerandum est, his refert apostata,
Aula nutritos regi adesse regia
Debere primos, ut colam palatii.
Contemnar autem: quero ne temni queam.«
Fratres: »Tibi hanc feramus haud iniuriam,
Mortalium quem preferamus ut tibi;
Celi, ac sali, telluris atque presulem,
Qui fecit usquam quidquid est preponimus.
Hominisque temporalis inde gloriam
Fugimus, superni regis ire prouidi
Teneque scire nec salutatu tuo
 Cultum nos adire iam palatia.
---Decem  uos diebus edere
Concedo mentem cautionis tramite,
Sodalitate ut sponte nostra utamini,
Aut publicos plectens ut hostes punio.«
uiros beati tum fideles aduocant,
Res ordinantes quas reliqui precauere
Toto uacantes copias egentibus
Induciarum largiendo tempore.
Posthac Terentianus hos sub propria
Adortus ede uota dantes repperit:
A rege fassus aureum mitti Iouem
Cui thura flagrent, his ei litantibus,
 Aut obstinatis colla mucro transeat,
Ne rege digni qui nutriti regia
uulgarium cedantur acti obtutibus.
»Dominus tuus si Iulianus ,
Habeto pacem iam tuo cum principe
Nobis at alius non erit, Pater nisi,
Natusque solus, sanctus atque Spiritus.«
Is quem renuntiare non est territus,
Huic et Dei proiectus a conspectibus
Perditionis stat parare complices,
Suasor alto procubans certamine
Aperire terram seuit, et uenientibus
Ferus sepulcra prouidet domestica,
Mox et resectis colla submergit scrobe
uulgans iubente quod exulares Cesare.
 Quam post procellam iam sereno reddito
Multe subacto uindicis strage impio,
Sanctorum agonem confitentes demones
Possessa tacto uasa linquunt limine.
Terentiani huc acta proles flamine
Clamat beatis sese aduri fratribus.
Pater periclis incitatus filii,
In ora lapsus, predicat piacula,
Petit lauacra, luctibus dat lacrymas
Piorum ad urnam soluitur dum filius
Tam passionis gesta que peregerat
Confessionis dira purgans lacrymis
Certis arata propalauit paginis.



CAPUT XII. De sanctis Ianuario, Gordiano et sociis.


 Plures beata tergiuersator nece
   Christi sacrauit defuga.
Dum crescit atrox ira uicti publicis,
   Legat pios custodiis;
Diro prehensum iure Ianuarium
   Tunc Gordiano deputat:
Pii sacerdos regis almus impie
   Datur fere uicario.
Qui, dum modesto uerba corde percipit,
   Fidei repletur Spiritu;
Uxore iuncta sic Marina nomine
   Mox fonte diuo tingitur;
Famuli petentes sacra denis quinquies
   Dominos sequuntur amplius.
Que gesta seuo dum feruntur arbitro,
    Scriptis utrumque perculit,
Et Gordianum subrogato iudice
    Antro retrudit publico;
Castam iugalem dans aquas ad Saluias
   Seruire mandat rusticis.
Clementianus Gordianum sedibus
   uinctum catenis applicat,
Qui, laude Christi fortis atque immobilis,
   Plumbo seuere ceditur,
Confessionem nec relinquens celicam,
   Ceruice celos obtinet.
Canibus cadauer iudice actum pessimo
   Custos tegit non dormiens,
Quod christiani nocte milliario
   Ab urbe raptum collocant,
Pridem beati martyris quo pignora
   Collecta erant Epimachi,
 Diesque festo leta uoto compares
   Attollit una martyres.



CAPUT XIII. De sancto Pigmenio.


 Hec fera crudelis rabiem quoque sanguine tingit
Doctoris, sub lege Dei quo fotus alumno,
Pigmenti, Rome tituli qui Presbyter almus;
Pastoris quem strata suo pia membra furore
Condere comperiens, secedere mandat ab urbe,
Premia se redhibere ferens, quia mittitur exsul;
 Nam pudet altorem primo mox sternere iussu.
Persarum petit ille solum, quo luce moratus,
Corporis orbatur, mentis sed lumine pollens,
Precipitur Romam, palmeque requirere causam,
Cui tandem puero gressus moderante reducto
Obuius expulsor rheda sublimis et auro
 Diis grates inflatus agit pompante tumore,
Incensusque Acheronteo flammante furore
Precipitem uergi Tyberinas mandat in undas.
 Mens pia sic celos repetit terra edita terram
Pignora queque Abdon tumulo Sennenque capessunt.



CAPUT XIu. De sancto Herculio Hilarino et sociis.


 Donatus lector studiorum in agone sodalis
Et condiscipulus sancto hoc sub patre tyranni,
Ense truci genitor genitrixque ubi sidera sumunt,
Fugit, Aricinamque petens apprenderat urbem.
Dumque, pio iunctus Hilarino, nocte dieque
uota Deo legans, ieiunia crebra frequentat,
Gentilis Surana oculis ac corde tenebris
Obsita cum genito cellam perrumpit opimam
Quamque fide imbutam Satiri dant presulis ori,
Nascentis letus fidei qui lumina cernens
Atque Deo grates referens, ieiunia mandat,
Fert cineres stratum, dat dura cilicia amictum,
Instruit atque lauat, cum qua subit unicus undas
Herculius; lumen mox frons tenebrosa resumit
Et Christum uerum uite lucisque potentem
 Exclamat mulier, sobolem radiata renoscens.
Quod certis capiens rumoribus Apronianus,
Donato attonitum diro spiramine gnatum
Defert, qui sociis Hilarino ac presule iunctis,
Insistit precibus; pulso sic flamine uotis,
Incolumem puerum, gaudente parente, reformat.
Assidue hinc gradibus uirtus et gloria cressit
Accedit quidam Eustasius, fiscalia cuius
Munera ut abdiderat terre, defungitur uxor.
Ille grauem tolerans toruo exactore furorem.
Donati petit auxilium qui corde fideli
Presidium tractans, superum subit aggeris antrum
Nomen et inclamans functe per numina Christi
 Adiurat, crucis adiungens in stipite fixi,
Quid factum dicat, qua rapta pecunia fisci.
Iussa refert imo uerba Eufrasina sepulcro,
Tecta domus aditur latrat que gaza rogatur;
Aes notum egeritur, pergit uir fasce leuatus.
Iam dignis Satiro meritis ad regna uocato,
Donatus sacris eius uice fungitur aris.
Qui dum diua, die quadam, mysteria tractat,
Sanguinis et superi populis dat dona minister,
Impete gentili impulsus ruit, atque sacratum
Comminuit calicem; motus cum plebe sacerdos
Angitur; angorem Christi sed dextra serenat;
Lecta equidem deuectantur fragmenta beato;
Ille madens lacrymis sumensque, ubi uota profundit,
In priscam reuocat solidato fragmine formam.
 Barbaries perculsa noui spectacula facti
Aspiciens, laudare Deum cum plebe canora
Incipit, atque anime citra octoginta dicantur.
Multis preterea signis diuina potestas
Donatum illustrans testis sustollit honore:
Tentus enim, pariterque Hilarinus, saxa iubetur
Thure rogare dato, iussis cui rite reniso
Os teritur saxis; Hilarinus fustibus actus
Temptam linquit humum, quesitam percipit ethram,
Ostia membra rapit, Donatum claustra receptant
Hic quoque plura Deus per quem magnalia Christus
Dum populo plaudente gerit, diro ense resectum
Educit tenebris, uere capit ethere lucis.



CAPUT Xu. De sanctis Prisco, Priscilliano et ceteris.


 Hac preter istos nube multi celicos
Petunt honores abdicando terreos.
Priscus sacerdos ense scandit ethera;
Priscillianus quem secutus clericus
Parilem coronam sorte sumit compari.
Benedicta sectans hos pudica femina
Subit piorum regna per uestigia,
Faustus triumphans sceptra regi iungitur;
Fausti Dafrosa, post iugalis gloriam,
Exsul negata segregatur patria
Poloque ab ense pulsa terris sumitur;
Qui Biuiana prole cum Demetria
 Florent parentes, clara nacti pignora:
Quarum hoste coram ducta dum Demetria
 Confessionis enitescit gloria,
Mentem superna condit inter sidera.
Funus Ioannes gloriosus presbyter,
Ubi sole bino triste dat spectaculum,
Foro rapina colligit laudabili
Piis sepulcro copulans parentibus,
Quibus sororis membra iam iugauerat.
Quem Iulianus, dum nec auditu probat
Dignum suo, Phebeam ad aram precipit
Ceruice plecti: quem legit Concordius
Pari sacerdos sorte fulgens preditus
Sacrumque cultu honoris ornans debiti
 Locat beatos martyrem inter martyres.



INCIPIT LIBER DECIMUS.



CAPUT PRIMUM. De sanctis Marco et Iulio episcopis.


 Digressi per bella, pedem referamus in urbem,
uisuri qui sede Petri sint sorte secuti
Syluestrum: officii quorum mysteria Marcus
 Diua subit primus, gemino que solis in orbe
Tractans, templa parat, donisque et cultibus ornat,
Busta colit, comptoque gradus sublimat honore,
 Absentes scriptis, presentes roborat actis,
Catholicamque fidem diro tutatur ab hoste.
Iulius hunc sequitur, bellum cui fure paratur
Hoste potestatis Christi, tribulatio cuius
uirtutem probat, exercet, depromit, honorat;
Gloria quem exsilio reuehit: tum construit aulas
Rectori, tum busta parat pietatis amicis,
Decernit leges, statuit fastigia clero,
Componit lites, prebet monimenta fidei,
Protegit innocuos, reprimit sine iure nocentes,
 Permanet immotus, rebus persistit honestis.
Post quem Liberius uario depellitur astu,
Ob sanctam nunc urbe fidem, nunc legis ob urbem
Tramite, diuine pulso felice cathedre,
Perstat qui ualidus firmo quoque robore fixus;
Arguit et lapsum duplici baptismate regem,
Unde datus gladiis eapitur feliciter astris.
Funus at ereptum recipit quam struxerat aula,
Moxque pios cleri tribulatio dura fatigat
Presbyteros, pluresque alios, que morte coronat.



CAPUT II. De sancto Eusebio presule, Gregorio et Orosio presbyteris.


 Eusebius presul fortis uibrat arma fidei,
Liberiumque dolet manui cessisse profane.
Unde furens hostis arcto hunc Constantius antro
 Claudit, ubi inuictus precibus persistit amicis,
Cornua Titanis replet dum septies orbe.
Emicat hinc claustris, late quoque pace potitur;
Pignora presbyteri rapiunt Orosius atque
Gregorius Sixto addentes in busta Calisti,
Atque Dei ponunt homini titulumque decusque.
Accipit ut pietatis opus pia gesta tyrannus,
Gregorium eiusdem uiuum sub funeris urna
Trudit; spirantem sed adhuc Orosius effert
Nec mora defuncti iugat ossibus ossa sepulti.
Cappadocum propulsus adit Dionysius urbem.
 Hic quoque persistens ualidus defungitur exsul,
Optatam capiens patriam sedisque decorem.
Pignora, Basilio magno reddente, beatus
Suscipit Ambrosius, dignoque recondit honore
 Eusebius Scythie tum Basilii petit urbem;
uercellis rediens demum repetendo cathedram
Martyriique locum, patitur pius arma furentum;
Psalterium equiuoci postquam decorauerat orsis,
Sedem membra requisitam mens accipit ethram.
Rhetorica uictorinus tunc luce cluebat,
Lustrans subiectam facundo dogmate Romam:
Tandem colla ferens fidei ueteranus honori,
Impugnat colubrum sale, comit lumine Paulum.



CAPUT III. De sanctis Damaso, Hieronymo atque Siricio.


 Damasus hinc, post expositos, pater Urbis habetur,
 Prelectus cleri populique, fauente senatu.
Martyribus sacra templa polit, pia corpora querit,
Colligit, attollit, numeris colit, et pede prodit,
Probris impetitur, synodoque probante piatur,
uerbis ac scriptis fidei defendit honorem;
Nocte dieque sonet mandat psalmodia laudes,
Hieronymoque petens normam tradente capessit.
Sedis apostolice sublimat lege cacumen,
Dirigit edificans subiectos dogmate puro,
Flaminis etherei celestia lumina promen,
 Sidereisque armis insectans proterit hostes.
 Emeritusque senex scandit celi ardua uictor.
Siricius contra infandos decreta per orbem
Legat, et exsilio remouens peruersa sequentes,
Purgat ouile Dei, pandit quam cauta receptu
Regula seruetur, quam prauis arcta ferantur,
Aethereamque ornat diuina lege columbam.
Surgit Anastasius, suadetque assurgere diuis
Cum clero populum, uerbis fugat ore profanos,
Informatque pios, templum parat, astra receptat.



CAPUT Iu. De sanctis Innocentio Zozimo et Bonifacio episcopis.


 Post hos, nocentes damnat Innocentius,
Et institutis imbuens Ecclesiam,
Dignis adornat castra celi legibus,
Pellensque iniquos pura reddit sordibus;
Tum templa sacrat, dedicatque munera,
 Dat festa sacris sabbatis ieiunia,
Petitque perstans alta fidus sidera.
Zozimus statuta nec fatiscit edere,
Aulam ministris, ac ministros palliis
Ornat, petende dignitatis tempora
Prefigit almos, cauta tradens dogmata,
 Datasque firmat lege rigida regulas.
Bonifacius, post lite scandens dissona,
Tum mansueto dum recedit spiritu,
Nec insolenter uindicat fastigia,
Pulso receptus roboratur emulo;
 Certatque sedes nec hinc petatur ambitu;
Sacra censet are nulla tractet femina
Decreta celsis nec ministris appetat;
Nullum dicare iure pressum clericum.
Felicitatis hic beate pignora
Templo decorat quo residit sarcina.



CAPUT u. De sanctis Celestino et Sixto episcopis.


 Celestinus abhinc celestia regmina tractat
Allegatque piam rectis prauisque salutem;
 Instruit Ecclesiam, ponit psallentia clero,
Religionis opus cumulat, sacra diua uenustat;
 Summi templa dat donis, et cultibus ornat.
Hunc Sixtus sequitur: maiorum scita tuetur
Nec refugit censor sacro censente senatu
Censeri, purgatque notam, iustusque patescit.
Humano attritus supero quoque plectitur hostis
Arbitrio, papa penam miserante profani
 Celicaque infesti seruante in funere iussa
Templa leuat multoque colens ex munere ditat;
Regia dona ipso clare moderante renitent
Carmine sacra colit, memori dicat ere beatos,
His quoque coniunctus memoranda laude dicatur.



CAPUT uI. De sanctis Leone, Hilaro et Simplicio episcopis.


 Hinc gesta altisoni texuntur in orsa Leonis
Preditus Augusto pia qui Chalcedona iura
Dat censenda, Patres quo munere cogit agendo:
Exprimitur gemine Christo connexalis uno
Copula nature; damnantur nexa secantes
uincula personis, uel non miscenda iugantes.
Iussa Patrum crebro rationis dogmate firmat;
Auget iura, monet reges, colit ordine Patres,
Templa nouans ornat, bellis attrita reformat,
 Internum externumque decus claro expolit actu.
Hilarus hunc sequitur, decretaque precipit, orbi
Delegat, sectanda monet, contraria damnat,
 Cultibus edictisque piam uernare columbam
Prestat; sanctorum multo notat ere triumphos;
Aurea ligna crucis gemmis et percolit auro,
Attollit fabricas, pretiosa monilia cudit,
Alligit et Patres, libros sacrosque ministros;
Per quem paschali uictorius ordine fulget;
Culmina Simplicius celse subit inde cathedre,
Regis honore sui, cultas qui dedicat aulas,
Officia instituit, lesos medicamine fulcit,
 Roborat egrotos, stricto ferit ense proteruos,
Iura superna serit, bino sacra munere comit.



CAPUT uII. De sanctis Felice et Anastasio episcopis.


 Ecclesie posthac Felix moderamina tractat,
Precipitans hereses, leges redeuntibus aptans,
Fraudes discutiens, culpas et noxia perdens.
Regmina Gelasius Felicis rite secutus,
Dissicit errores, propellit ab urbe profanos,
Crimina comburit, miseris uincimina soluit,
Dilatat clerum, uulgus tutatur egentum,
Excolit Ecclesiam, saluat discrimine Romam,
 Sancit scita sacris, dat opem feritate repulsis,
 Difficiles uirtute ferit, facilesque reducit,
Et gremium cunctis pandens pietate nitescit,
Templa polit, dicat, attollit, modulamina condit,
Celica defendit diuinisque emicat armis.
Surgit Anastasius post quem dans robora pacis,
Legatum Christi pacis se munere fastus,
Aequiuocum hinc mouet Augustum, petit edere pacem.



CAPUT uIII. De sancto Symmacho papa et Paschasio leuita.


 Symmachus accedens uario certamine gliscit.
Partibus abiunctis, gemini dum culmina sumunt
Iudicium subeunt regis; patet equior isti
Causa; sedet presul, censetque deinde cauendos
Dissensus, gladios, uitandos iure fauores,
Dignius et tante tribuendos sedis honores;
Aemulus, indeptus Nucerine regmina plebis,
Alma uigere patri pietatis uiscera sentit
 Et capit ingratus gratis data munera fastus.
Surgit item bellum ac repetit Laurentius urbem;
Praua ferum manus exagitat liuore tumultum;
Impetitur probris et iniquo crimine iustus;
Censorem suadetur ei rex mittere Romam;
Ascitis Patribus, purgat conuitia presul;
Censor et inuasor presumpto iure teruntur,
Instauratur honos, iusto addita gloria crescit.
Ut decus obryzo seuis fornacibus usto,
Crescunt bella piis, crescunt insignia bellis;
Cruda ruens cedit temeraria turba quietos,
Queis tamen impertit sublimis laurea celos.
Fautores positi diuino examine, plexi,
Condignam meritis mulctam subiisse probantur,
Quorum uir clare rutilans Paschasius urbis
 Leuites passus capiende damna corone,
Thermarum, fertur datus ut feruore minister.
Attamen egregiis hic fulserat actibus auctus,
Contemptorque sui, uitaque insignis honesta,
Cui comes a puero miseratio creuit egentum,
Dogmataque ediderat ueri, sale predita multo,
Flamine queis diuo mysteria digna perorat,
Cuius et extrema raptam de ueste salutem
 Accipimus fugisse nigras, spolia alma, cateruas;
Isque piis ueniam meritus decernitur actis,
Germanique palam uisus se obtutibus offert,
Obsequiis terret, penam erroremque fatetur,
Poscit et auxilium, precibusque leuamina sumit,
Centumcellensis quondam ut possessor agelli
Lympharum ignicolis post fata uaporibus actus,
Presbyterique datus Ioannis ad alma ministri,
Obsequiis gemine nutans sub dote corone
Munere qui ereptus gaudet seruisse lauacris.
At seruare greges et proturbare profanos
Atque fugare lupos pastor non desinit almus:
Exurit simulacra, libros, pellitque nefandos,
Atque domum Christi doctrina et cultibus ornat,
Munera multa serit fabricis, laquearia, gemmis
 Pingens, instauratque nouas, reparatque labantes,
Nec minus exsilio trusis dare commoda sanctis
Insistit, redimit donatque exire catenis,
 Et parat addictis sibi celica regna talentis,
Queis nitet admissus translato culmine mactus.



CAPUT IX. De sanctis Hormisda papa, Germano atque Remigio episcopis.


 Hinc Hormisda colit clerum, psallentia tradit,
Templa leuat, lites componere pace laborat,
Graiorum tumidos instat sedare tumultus,
Nec, quia precelsis arcetur fascibus, alto
Absistit cepto; monitus iterare benignos
Haud tardat, licet Augusto renuente, sequestros.
Qui, donis tentans, nec ui nec munere prestat.
Insuper indigne pulsis negat hospitis alas,
Atque superba refert, sacrataque iura repellit.
Nec mora contempti persentit numinis iram:
Ictus et ethereo submersus in ultima telo,
Dignum sceptra sacris submitti funere pandit,
Plexo iustus ac iniusto Iustinus adeptus
Imperium, Petri pacis petit omine sedem,
 Federa digna diu monitis actuque ferentem.
uota Patri arrident: legantur figere pacem
Sinceri fidique uiri uirtute probati;
Capua Germanum tanto dat munere dignum.
Legatis Petri sic gratia celsa refulget,
Augustus cum principibus, sanctaque caterua,
Ut procul occurrens regali egressus ab urbe
Excipiat capitis supplex pia membra supremi.
Terrentur reprobi, gaudent pietate benigni,
Ecclesie celi iunguntur culmina pace,
 Damnanturque rei, lucis pacisque rebelles.
uincitur impietas, lethale abscinditur ulcus,
Et, sanie absecta, leto stant corpore membra.
Gaudet pace Oriens, reparatum gaudet et Austrum;
Africa leta subit sublata resumere iura;
Solis ad occasum laudant a climate Eoo
Saluati Dominum pueri sacri ore magistri.
Gallia doctrine nec culmine cassa residit,
Exsultat que Remigio rutilo etheris astro:
Ac terre cultore bono, feritatis opimo
uomere qui fidei satagit dum scindere corda,
Barbara mirificans diuino semine rura,
Messis honore noue carismatis ubere macte
Primitiis Cephe studet almam ornare cathedram,
 Dum rex in Christo Clodoueus, filius huius,
Auri ac gemmarum pretiosa luce renidens,
Remigii decus obtenti ductamine regni,
Egregio parens patri deuotus alumnus,
Primati eximio Christi pia munera mittit;
Mittit et insignes paci data Grecia cultus;
Augustus, regesque colunt ornatibus urbem;
Clara pii sub honore Petri dum stemmata legant,
Papa etiam cum corda parat, tum templa uenustat,
Sicque datur cum mente polo, tum corpore templo.



CAPUT X. De Ioanne papa, Symmacho, Patricio atque Betio.


 Gratia summa dein prime dat iura Ioanni
Sedis, et egregia tribuit disponere cura,
Ausoniam ne mucro uoret, quo Grecia aditur
Quique decet Petri legatum hos excipit altus.
Pergenti sacratur equus, uectorque dicati
Corporis assuetum muliebre deinde recusat,
At gaudet seruire sacro, geminare laborem.
Culmina celsorum patri prestantis honoris
Occurrunt graduum: cecis ut sensibus alma
Lux pateat, lumen cecatos innouat orbes,
Atque diu clausas intrat lux reddita portas,
Lucifluaque manu tactos fugit umbra meatus,
Et, populo mirante, palam noua lumina fulgent.
Subiicitur culmen, fastus flectuntur enormes;
Imperitans mundo Cephe incuruatur alumno;
 Qui petit, oratur, largitur et obtinet idem,
Impetrat et pacem, precelsum prestat honorem;
Torquetur seuus furor hoc sub honore piorum.
Dat tenebris qui luce nitent, quibus uritur urit,
Ipsum etiam patrem diri custodia cingit;
Emicat ille specu, nec septa tenere beatum
Regia proficiunt, celi uel demere sortem.
Compserat ecclesias, patrum reparauerat urnas,
Pignora digna datam repetunt reuocata cathedram,
Nec longum rapuere trucem tormenta tyrannum
 Debita perpetuas crudeli dantia flammas.
Iam tamen immanes dederat fera bellua clades,
Impugnans bello fraudis pia menia pacis.
Symmachus illuster, gener atque Betius ense
Subierant cuius pretiose munera palme.
Patricio sed discinctus, plantasque retectus,
Atque manus uinctus papa religante Ioanne,
Inditus igniuome uulcani immergitur olle.
Symmachus hic consul genitam cognomine Gallam
Cultibus enutrit sanctis, pia lumina fudit,
Tradita que thalamis anno uiduata sub ipso,
Disponit seruire Deo, nec tempora curans
Aetatis tenere, nec opes, uel culmina secli,
Sanguinis igneoli nec feda notata pauescens,
Barbariem, nec ferre pilos muliebria seruans
 Nil reputans fedum Christo nisi fallare tantum,
Militieque poli toto se pectore dedens,
Castis se subicit castris, immobilis annos
Continuans plures, manibusque et mente benigna,
Prodiga pauperibus uotis insistit honestis:
Ad palmam que dum celique ad regna uocatur,
Corpore concutitur, supera sed pace leuatur:
Solamen Petri, uultumque et uerba meretur
Orsis digna piis audire et reddere uoces,
Accirique polo, peccamina nosse remissa;
 Et pariter chare comitatum orare sororis
Audit que comitari habeat benedicta petitum
Post mensem quod iter capiat, plenoque nitescit
 Egrediens uoto, solatia iussa sequuntur
Sic et apostolici complentur famina pacti.



CAPUT XI. De sanctis Felice, Bonifacio atque Mercurio episcopis.


 Ecclesie Felix feliciter usus honore
Scita dicat, pia tecta leuat, collapsa reformat,
Diuinum attollit columen, sacra iura uenustat,
At censet solis mysteria agenda sacellis.
 Pace fruens et pace nitens sub pace quiescit.
Ordine diuino Bonifacius inde secutus
Succurrit clero, soluit famis atque periclo
Mercurius post hunc supplet loca sacra piorum.



CAPUT XII. De sanctis Agapito, Cassiodoro atque uigilio.


 Hinc pius Agapitus congesta ligamina rumpit,
Conciliatque gregem, uinclorum pondus adurit,
Errantesque reducit oues, et pacat ouile,
Pergit et ad Graios, pacem quoque regibus affert;
Exceptus sub honore pio diuina frequentat,
Restituens gressus claudo, dat famina muto,
Augustum aggreditur, pietatis munia tractat,
Arguit errorem, temnit terrentia regna,
Dissicit et nebulas, et fraudis operta reuelat,
Eiicit et sacris columbrum, tenebrisque iacentem
Detegit, et diro mundat delubra ueneno;
Plebs purgata nitet, gaudens Augustus honorem
Deiicit eximium, uestigia pronus adorat
Patris, et expulsa almus apex ita sorde sacratur,
Papa petita tenet, rebusque ad uota redactis,
 Emeritam pax summa legit componere luctam,
Et Romam referunt uictricia membra triumphum.
Presule quo Cassiodorus splendore senator,
Seruitiis Agni se subdens, dogmata clara
Deuotis adhibens, Dauidis carmina tractat,
Clarificans supero modulata pemata nablo;
Illustransque pias diuino lumine turmas,
Attollit gemino mentesque et corpora fotu.
Siluerius sine more gradu perfungitur alto
Et, clero obstricto, rapiunt mox fata tyrannum,
Bella terunt patriam, Roma obsidione grauatur,
Surgit dira fames, pestis grassatur, et ensis,
Ut stragis satis exactum, petit ultio papam.
At firmus iam sede Petri robustus agonem
Excipit, Augustique legit stare obuius ori,
 Deinde suis pulsum haud redhibendum menibus anguem,
Unde dolos laqueosque subit, quem fraude potestas
Afficit, ornatu priuat, sine iure fatigat,
Extorremque fugat, confessoremque coronat;
Huius et ad tumbam morbis uitiisque repulsis
Assumptum celis pandit data gloria terris.
Depositi regimen, sortemque uigilius intrat,
Arridet pax Hesperie, capto hoste triumphat
Urbs, Africeque dolus prisci dat regmina iuris
Munera tutori spoliorum gloria Petro:
Lata opis indiguis, solatia prona feruntur,
Atque Dei famuli dono pietatis aluntur;
Stemmata apostolici certaminis atque triumphi
Lucis arata stylo, rutilanti compta nitore,
 Huic presulta fauore Patrum delegat arator.
Predecessori notus furor hunc quoque uellit,
Sceptriferoque agitur iusso reuocare chelydrum,
Eximiis uetitum Patribus maculare sacellum,
Precipitisque oris persoluere pacta rogatur;
Ille negat, stultumque notat se, ac penitet orsis,
Seque tenere uices meminit, Petrique cathedram,
Maiorumque probat leges et roborat actus:
Insurgit furibunda manus, petit ultio durum
In patre patronum, lauicis culpatur et auctor
Lethiferi sceleris, ducique in iudicis ora
Precipitur, solus teneat nisi Petrus alumnum.
Cecilie inuentus septis dans munera plebi,
Et tentus cymbe, Tiberisque appellitur undis,
Inde ferens populo benedicta huc usque sequenti,
 Opprobriis maledicta capit, pro pace duellum
Inuenit, egreditur uulgo peruersa frementi,
Patris amatores comitantur terga secantem
Fluminis, atque sali Catinensem actus in urbem
Tradere subiecto fruitur carismata clero.
Inde religatis diue custodibus aule,
Atque gregi patribus minitanti se ingerit urbi
Plebs deuota patrem capit, ac proceres fera mandant;
Questio dura subit, trahitur contentio longum,
Et rixa geminus tali consumitur annus,
Impia sceptra notans, seue pater improba uultu
Sumit flagra manu, miti conuitia mente.
Hinc subeunt maiora: piis auellitur aris;
Colla ligat funis passim spectacula dantis;
Soluere consuetum stupet urbs pauefacto ligatum;
 Soluere latronem renuens, ut latro, ligatur;
Mergitur in tenebras, parceque diaria fertur
Panis paruum et aque; reputat se digna subisse,
Ac reddi meritis consentit debita factis.
Exsilio clerus teritur, mulctaque reorum
Afficitur. Mox equa trucem subit ultio gentem:
Barbaries inimica ruens ferro obsidet urbem;
Peste quatit famis, immites ad dira cercet
Inuadit quoque priuatam solamine plebem,
Sed Petri mucrone iubet reuerentia parci.
Effugiunt Patres, desolatique sororem
Rite petunt matris, quesitaque fulcra reportant.
Mittitur et Romam, saluantur ab hoste Quirites,
Saluatique, patris reddi sibi regmina poscunt
Letificat gestis Augustum gloria palme,
 Et flexus reuocat papam, precibusque petentum
Reddit collatum, clerique leuamine fultum.
Ille Syracusiam sociis comitatus in urbem
 Deueniens, languore graui subit ultima fati.
Pignora depositi repetens urbs Roma receptat.



CAPUT XIII. De duobus Pelagiis, Ioanne quoque et Benedicto episcopis.


 Pelagius, modico Patrum moderante senatu
Premissi mulcte suspectus crimine pape,
Prouehitur sacris, seque approbat urbe coacta
Innocuum, monet ac censet ne sorte lucelli
Quis petat Ecclesie culmen, uel captet honorem.
Ornatus reparans aris, fundamina templis
Instituit, Petrique urnam sub tecta capessit.
Sanctorum sequitur restaurans busta Ioannes,
Que puro colit affectu, ueneratur honore,
Impensis ornat, dicat, et non integra supplet.
 Hostibus oppressis, patrie tranquilla feruntur
Ingrate, que pellere opem uentosa laborat.
 Is contra retinere ducem, tutarier urbem,
Pacis et usque pie pro munere ad ultima certat.
Mox famis et gladii Benedicti tempora quassant,
Ausoniamque terunt gemine discrimina pene:
At, miserante Deo, Nilus solatia legat.
Pelagius hunc sequitur pelago moris obitur  ;
Insurgunt equidem nimie cum cladibus unde;
Hinc seuis agitur gladiis urbs, inde procellis,
Diluuies, primique putata pericula secli,
Comere quo ualuit nec destitit alma decore;
 Hic pater atque Petri argento circumdat et auro
Relliquias, aliisque parat pia xenia templis.



CAPUT XIu. De sancto Gregorio et affinibus eius.


 Inclyta Gregorii subeunt hinc culmina, caulis
Excubiisque gregis custos qui peruigil instans,
Actis atque orsis agit ad celestia pastos.
A puero iustus, renitens, et sanguine clarus:
Approbat hoc atauus Felix, amiteque beate
Tarsilla, Emiliana soror, que, mente dicate,
Augmentis creuere piis in amore Tonantis,
 Corpore dum terris degentes, pectora celis
Intulerant; titulo quarum Tarsilla priore,
Que comebat iter, Felice uocante, superna
Luce domum rutilam prior accipit; arbiter orbis
uisere migrantem quam non contemnit iehsu,
Quem solum hec capiens astantes cedere mandat,
Hunc super astra sequens, uincimina terrea transit.
Nectareus testatur odor uenisse piarum
Latorem dapium paradisi munere plenum,
Qui digni fragrantem operis spargebat odorem;
Acta caro ipsa notat cubitis, genibusque retectis.
Luminis haud longum inuitans ad festa sororem,
Terrenas remouet curas, consortia spondet,
Letos inque choros, celique in gaudia ducit.
 Stenima nepos generis decorauit moribus almis,
Extulit ingeniis, studiis excudit opimis.
Gregorium iuuenem materna legumina alebant,
Nec mollita focis, modo sparsa liquentibus undis.
Quemque Charaxantem celes simulatus egentem
Naufragio pressum, aggreditur, suffragia poscens,
Cui postquam loculis ter sena numismata pendit,
Instanti et precibus sibi multa perisse querenti,
Scutellam matris, gerulamque leguminis addit;
Post, dum pauperibus bis sex obsonia ferri
Precipit applicitis, cernit superare sedentes,
Mandati numerum nequit aspectare minister,
Qui superest iussis conuiuam cernere solus
Gregorius ualet, hunc uariis uaria ora sub horis
Mutantem, reliquis quem ducit in abdita missis;
 Personam nomenque rogat; negat ille notare
Nominis indicium, prodens id premere mirum
Se eductum fore naufragio cui munera uasis
Contulerit, sibi legarat quod Siluia mater,
Idque habeat certum sedes se regmina Petri
Sumpturum, sic dispositum moderamine summo
 Celicolam quoque se pandit, perhibetque pauorem
Attoniti, memorans eius se ad munia missum
Custodem, atque precum gerulum super astra suarum.
Lubrica sic mundi transcendens gaudia summis
Attollit mentem radiis, sola temnere promptus,
Solum ardere Deum, meritis acquirere celum,
Utque patet sibi missarum percensio rerum,
Notificat quid mente gerat, quecunque latebant
Corde aperit; que uana tenet pietate remittit,
Cultibus atque sacris subicit, largitur egenis,
Ipseque factus egens Christum sectatur egenum;
Militieque locans apto celi ordine turmas,
Disponit, fouet, exercet, moderatur, adornat;
Inter et exertos exertus uibrat agonem,
Tegmine nam trabee posito gemmisque coruscis,
 Paupere squalentes habitu non horret amictus;
Pauperibus Christi quin pauper et ipse ministrat:
uirtutum locuples, sapientia cui prior auro,
Culmina uirtutum lapidum potiora nitore,
Gratia celestis census, habitusque decore;
Omnia cui terrena iacent, celestia mente
Sola nitent; inter que lumine carnea tranans
uersatur, metam affectans, et premia querens,
Nil terrenum aptans, nil iam carnale requirens,
Nil uel habens uel habere sinens sua septa colentes;
Unde nec immunis proprii si forte repertus
Quis seruator abit, docet id paradigmate Iustus
Iniuste custos oneris malecautus auari.
Aurea cui peperit nec magna pecunia mulctam
Torseruntque inter medicamina trusa uenena.
 Quem pater austero medicum medicamine curans,
Corpora curantis mentem per tormina sanat;
Dumque in morte ferit, plures a morte reducit,
Dum de morte leuat munus uitale resignat.
Nec Dominus tantam patitur latuisse medelam,
Germanoque aperit functus solumina uiuo.
Sed nec dissimilem cui terna numismata frater
Contulerat sentit mulctam, auxiliique leuamen,
Patre monasterii qui proditus ore ligatur
Gregorii raptus, nec adhuc uincimine liber,
Cernitur, abbati promens se carcere clausum,
Dum patris ore data est oratio fusa sepulcro.
His reliqui aptantur, cuncto quoque fasce leuantur;
Legitimoque simul bellum pater agmine tractat,
Et multos ad regna poli, superasque coronas
 Delegat; quorum quidam uentura prophetant,
Ante obitumque sciunt quo sumant ordine palmas.
Aspicit hec certoque refert Gerontius ore;
Accipiunt quidam peccamina missa uocati,
Securique migrant; probat hoc Antonius actu,
Hoc Merulus lacrymis, precibusque assuetus uterque,
Florea quem celis capiti delapsa corona,
Iucundum tutumque agit ad celestia regna.
uisibus et testis fragrantia mira sepulcri
Solatur iuuenis pressus languore Ioannes,
Erigitur, iussusque ad fata propinqua parari
Cenatur, memor est iussi, geminoque sub anno
Preparat egressum, accitusque it certus ab urna.
Egregius Pater hortatu uotisque laborat,
 Lucra sui cumulare gregis, iuuat aptio summa
uelle parans, ac posse ferens, cogensque rebelles.
Sensit Theodorus hec dona, manumque trahentem,
Immitis puer irrisor, captorque piorum,
Accipit et subitam sorbente dracone salutem,
Faucibus exemptus renuens prohibensque chelydri,
Quem pia uota fugant, mentemque, et pectora mutant
Inque dei cultu statuunt et ad ethera mittunt.
Fructibus his pollens ductor bonus atque citatim
Regmine pennarum uisus hoc scandere celum:
Fune ministerii trahitur, leuita leuatur,
uerbis et officio dignum capit aula ministrum,
Ecclesie patrisque dati responsa ferentem,
Sectantur fratres quos contubernia grata
 Dependit, maris errores quo littore uitet
Turbine mundano tutus celestia flagret.
Quorum Maximianus ubi redit alma reuisens
Septa sibi legata fide ac uirtute probate
Mentis, et egregii tutele addicta magistri,
Adria terrores seuasque insurgit in iras,
Flaminibusque feras furibundis excitat undas,
Aequoreque elato funus crudele minatur:
Rectori amisso pereunt moderamina clauo,
Agmini flabrifero ruit acta in fluctibus arbos,
uelaque mixta uadis undas opulenta sequuntur,
Puppis et omne latus uicta compage solutum
Admittit celerem rimis rapientibus hostem,
Gurgite iam summa tabularum immergiue plenum
Fert mare uas, ferturque mari dorso equoris equum;
 Proxima mors non corda quatit, quin proripit instans;
Nil nisi supremum cernunt, summe oscula pacis
Mutua dant, pia dona uie solatia sumunt,
Committuntque animas qui corpora morte coarctat
Flectitur omnipotens trepidis clementia rebus,
Pro miro seruare modo discrimine censens,
Quorum adiens stupido tremefecit corda pauore,
Sic plena octo natat lympharum hominumque diebus
Cymba, Deo peragens proprium modo remige cursum;
Incolumes nono, dum Cotronense receptat
Gregorii littus socios, quos Maximianus,
Ut lintrem egressus sequitur, petit illa profundum;
Iam non ferre ualens hominum sine pondere fluctus,
 Gregorii meritis homines que uexit et undas.
Maximiani hec ille tamen delegat honori,
Propria dum uitans fratrum preconia pangit,
Queis aliisque pio Christi sub amore rogatus
Enodat, retegitque uiri mysteria clausa
Sermonum inuicti, per prelia mille probati,
Discutit enucleansque enigmata diua reuelat,
Sacramenta aperit, secreta patentia reddit,
Syrmateque eximio per plura uolumina condit.
Tunc quoque surgentem uentura in lumina pestem
Atterit, et ueri iaculis fando obruit, atque
Oppressam penitus prima sub origine mergit;
Sicque triumphator repetens feliciter urbem,
Clade laborantem, recreat solaminis orbam,
Pastor et eligitur, pastore per anxia rapto.
 Dum refugit simplex, indignum culmine tanto
Se censens, apicemque humilis non pondera uitans
Sceptrigerumque petens tentat se fasce resolui,
Numine percipitur supero, uacuantur inanes,
Irrita uota preces, populi acta feruntur in aulam;
Letificant regem grati sub honore patroni,
Legatique hilares gratantia iussa reportant.
Principis annisu, clero, populoque petente,
Lectus ad excelsum Christo moderante cacumen,
Commoda que plebi, que sint sibi congrua tractat,
Dansque laboranti uerbi solamina uulgo
Culminis exilium, atque fugam meditatur honoris;
At seruat clausas uigilum custodia portas,
Nec latet urbicolas humilis quid defuga uoluat;
 Attamen excubiis cunctis uigilantior ille
Per medios fugit ignaros, luditque uidentes,
Cratera septus latebramque recedit adeptus,
Et manet abstrusus, donec ieiunia plebis
uotaque Romulidum celis noua signa merentur,
Nam ductrix quondam populi peropaca columna
Astris irradians, perfundit luce columnam
Ecclesie, populique ducem depromit apertis
Illustrans radiis; ciues uisuntur adire,
Atque redire poli tractus per lumina clari.
Cernitur id soli dignus qui forte repertus
Incola syluarum, turbe mundoque remotus,
Quique Dei tectum notat hoc pro tegmine templum.
His tandem profugus signis, ac lumine notus
Aethereo capitur, tractusque ad limina Petri
 Ducitur, indutusque pio decoratur amictu,
Euehitur sacris, diueque admittitur are,
Sancto insignitur superi carismate doni,
Quoque redundabat perfusus flamine summo,
Presul apostolice prefertur honore cathedre.
Fascibus et dignus digne sibi credita tractat,
Dumque reprensus ut indigne tam digna refutans
Culpatur deses quasi Rauennate Ioanne,
Apta rependit, opus condens pastoribus aptum
Ecclesie, panditque decens ut uiuere rector,
Atque docere habeat, sese seruare, suosque,
Quam caute, quam discrete, quam degat honeste.
Inde nec absistit monitis, scriptisque docere,
Appositos ac sepositos uocat ore manuque,
Exemplo, uerboque polorum ad culmina ductans,
 Celica disponens per subdita lumina corda,
Enodatque latens thecis celantibus aurum,
uirtutes notat indiciis, uitaque priorum
Pandit, et exercens armat decoratque cateruas,
Flamine sumpta pio diuo repletus ab ore
Pabula dat gregibus. Testatur scriba minister,
Dictorum exceptor, retegens liuore coactus
Obtrectatorum, que uisa arcana probarit
Scripta Petrus, supero afflatu, ne fusa crementur,
Morte secutura, iuuans se pandere uisa,
Quique fidem faciens secreta ut detegit, efflat:
Post patris hec obitum, uetitus uiuente, reuelans
Ut niue candidior capiti residere columba
Transpuncto monstrata styli terebramine uelo
Mystica celorum dum colligit organa preco,
 Ore trahens superi diuina enigmata rostri,
Oromatum reserat queis Esechielis operta.
Non illum marcor, non febribus insitus ardor,
uiscera uel concisa dolor, seu gressibus herens,
Sollicitudo urbis, charorum cura clientum
Haud reuocat ceptis, et corda et corpora curat,
Fata inopis horrore famis periisse putati
Flexit, ut exstinctum propria quem cede necasset:
Undique collectis et quo succurrere possit,
Quinquaginta libris quondam frumenta parauit.
Omni poscenti tribuebat; amore tenebat
Nil detentus opum, probat id heremita nutritor
Muricipis, comite hoc contentus, et omnia mundi
Cetera despiciens, sortem prenosse precatus,
Mercedis, cum Gregorio, cui gloria consors
 Eligitur, nec magna putans qui prospera secli
Tempserat, esse parem mundi splendore cluenti
Accipit hunc gaze melius tractare talenta
Nec sibi quin aliis tutari commoda uite
Quam solatricem sibi se defendere cattam
Qui grates referens promissa implerier orat,
Et cum Gregorio lucis sibi domata ferri.
Nec modo presentes, procul hic quin nutrit egentes,
Monticolis notum Sinai quod rupe remotis,
Oceano quoque diuisis toto orbe Britannis.
Anglorum dum mente capit gens pabula celi,
Que conspecta foro texatur congrua regno,
Auellenda umbris, sacrandaque lumine lucis,
Educenda ira, pietate uocanda superna,
 Atque Dei laudes cantu depromere digna,
Tendere quo gressum doctor uerbique minister
Approperat fieri, populo retrahente moratus,
Stare loco nolens discit saliente locusta
Ast ubi posse referre pium fert infula uotis,
Almificos legat colere hec inculta colonos,
Expurgare feris, ditanda noualia spinis,
Cordis arare solum perculte uomere lingue,
Rura replere sati cumulando semine uerbi.
Ipse quod emittit, pluresque referre maniplos
Ut ualeat, studet hortatu, precibusque laborat,
Muneribusque iuuat, miracula plura parentur
Legatis prestat, gentem cum principe saluat,
Unius atque parum regni curasse salutem;
Insuper augentur populi regesque propinqui;
 Barbara corda feras discunt deponere mentes;
Barbaraque ora Dei certant depromere laudes;
Sternitur Oceani pia sub uestigia fastus;
Indomiti ferro, miti sermone domantur;
Bellis intrepidi, metuunt per uerba ligari;
Terrea despiciunt, celestia mentibus ardent:
Huius que meritis clarescunt prestita Patris
Qui merito genti sancitur Apostolus illi.
Insuper et pueros eiusdem gentis abactos
Externis pretio redimens regionibus aptat
Aetherei lotos fidei, superoque decori.
Sardinie quoque ruricolis errore uetusto
Dum uolet inuolui, pigra presulis increpat ora,
Quod uotis cessisse probans pia munera lucis.
Proinde Hebreis rapiens ad celica donis
 Ornatuque anime decorans et uestibus ornans
Insuper et pueris heresis quos dira fouebat
Patris sollicitam satagit pretendere curam.
Sentit et Hesperie rectoris tegmina tellus,
Ereptasque urbes recipit Romana potestas.
Laudibus hinc laudes cumulans centonis et instar
Carmina comprendens diuina uolumina cogit
Sacrorum, atque preces cumulans quo sacra gerantur
Insinuat uoto, ridentes mystica uultus
Perculit, atque oculis mysteria sanguine pandit
Rubea, carnalique refert sacra carnea cordi,
Triticeamque docet mutari in carne farinam,
Ac ligno cretum conuerti in sanguine uinum;
Hec carnis promens oculis ubi pectora firmat,
 In priscam reparat diuina litamina formam;
Nec minus egregie pallarum prodita pannis:
Sanguine quos sacro secreto ac robore supplet,
Muneris et summi dono delegat opimo,
Ossea sanctorum poscentis pignora missis,
Quos temere inspectos nimis indigneque retectos
Ac nichili ductos patienti mente retrectat,
Atque preces geminans arcana stupenda reuelat,
Dumque secat ferro, miri dat fluxa cruoris.
Legatos stupidat, sternitque ad uota fideles,
Et prius erectos tribuit benedicere pronos
Ac laudare Deum tam diua insignia dantem.
Instruit hoc sacris inter libamina pallas
Aris applicitas Christi qui nomine fusus
 Sic tecta sanctum uirtute bibisse cruorem;
Hosque aliosque replens fidei splendore uidentes,
Certa rependit item signans iam munera certis.
Que dum gestantes Domino magnalia fantur,
Gaudia dant, desideriis qui dona uerenti
Dona capit, comit, ueneratur, adornat amore,
Magnaque ad hec Christi miracula dantur honore.
His pollens opibus humiles Pater almus alebat
Exemplis, monitis, uirtutibus, atque superba
Ore terens Domino substernere corda parabat.
Experti sensere magi quibus urere uisum
Magnifici sessoris equum Phlegetonte, subustis
Flagitii stimulis, lumen quos luminis actu
Deserit obstructos, proprioque furore petuntur
Saluo Patris equo, prudens quos censor abacta
 Menti pernicie reddit, sed furua manere
Precipit eternum, tenebras ne luce potiti
Assuetas repetant, puro quoque fonte piatis
Decernit geminum pietatis munere uictum.
Mos equidem fuerat pape menti insitus alme
Frangere crudeles, tutari prona sequentes
Dicta probat, probat elatus feritate tyrannus
Ruricolas ac rura terens que forte reperta
Primati subiecta Petri, monitusque beati
Legatosque Patris spernens popularier urbem;
Currebat cui pastor oues tutamine seruans,
Occurrit terrore premens: affamine sternit;
Accipit ille pio diuum sermone uigorem,
 Menteque mutatus ueniam mox subditus orat,
Subiectumque uouet famulum, sentitque benignum
Melliflua bonitate Patrem, spatiumque meretur
Tutoris precibus languore sub ultima uersus,
Ad uitam uiresque redit, uiteque tuende
Consilium suasit meliorque in cetera uiuit.
Nec modo presentes tanta pietate fruuntur;
Tartareas longo tortus quin tempore in umbras
Insolitam Traianus opem, mirabile dictu!
Gentili capit inflexi probitate patroni,
Quem uotis redimit, lacrymarum flumine tingit,
Susceptasque preces discit, non talia deinde
Presumat uisis superis et fatibus audit.
Inclyta apostolice concinnans munera thece
Attollit, sacris delegat, cultibus ornat,
 Exturbans hereses harum loca crimine purgat,
Idque triumphantem gaudet uidisse Suburra.
Cuius nec tacitus templum occultusque relinquit
Spiritus egrediens irrumpente agmina porco,
Increpitant strepitus magno concussa fragore;
Menia percurrens inuitus deserit hostis.
uictoris sub honore polo uelamine nubis
Admisso tegitur uernans diuinius altar,
Nectaris Ecclesiam implet odor, uestigia terror
Arcet, et emisso resplendent celitus igne
Lampades insignique iterantur lumina flamma,
Restincteque faces repetita luce coruscant.



CAPUT Xu. De miraculis eius monasterii.


 Huius ad effigiem miracula diua patrantur,
Et candela poli nonnunquam accenditur igne.
Eius cenobii prelatus honore Ioannes
Luxurie addictus uinclis dum seua frequentat,
Tristi percutitur segnis languore podagre;
Qui medicinalis tormenti ardore subustus,
Dum desperatus crescente grauedine pestis,
Sordibus abscedit, castoque inseruit honori,
Redditur aptate Domino parcente saluti:
Ille canis uelut impurus, uomitumque resorbens,
Contemptum repetit morbi post tempora seuum,
Lubricaque, et luxua, et sordida crimina tractat,
Nec mora Gregorii seniori uisio cuidam
Accedens, ipsa monitus dat nocte relapso,
Peniteat, turpi conuectos crimine census
 Dispergat, mox luce dies quem tertia tollet.
Tum stupidum, tantique patris mandata pauentem
Penituit facti, gazas qui spargere certans,
Correptus languore die per uisa notato
Uritur ingentis uiolento torminis igne,
Oreque proiiciens linguam suprema trahebat
Flamina; custodes obeunti assistere dantur,
Atque sacerdotes Domino dare uota recedunt;
Regressi post sacra stupent leniora ferente:
Nomen et inclamant, oculos mox euibrat ille
Subridendo querens se uocibus exagitatum,
Iudiciis Christi qui prima a luce diei
Astiterit certans cum perpetis hoste salutis.
 Omnibus obiectis quoque quiuerit orsa referre,
Andree cum Gregorii solamine functus,
Mensurasque monasterii potusque cibique
Consuete pietatis opem solitasque lucernas
Altithroni ante pedum se cuncta tulisse scabellum.
Oppositorum unum tantum purgare nequisse,
Cesserit unde pudore actus, cruciamine tritus,
Prodere rem iussus uatem legasse patronum
Fatur Gregorium, nulli se pandere probrum
Functorum imo domos, meritumque resignat agentum,
Obtrectatores audisse per omnia fratres,
Iudicio obstrictum sed famina reddere nulla
Se potuisse fatens, parcant obeuntibus ultra
Ferre cauilla quibus tam multa feruntur ab hoste
Et tam districti properant ad iudicis ora
 Presbytero demum sibi qui suprema notarat
Pandere poscenti summi sibi crimen agonis,
Is caput auertens gemitu proclamat anhelo:
»Andrea, pereas isto miserabilis anno,
Qui me consilia in tam seua pericla dedisti.«
Tum medicum uite spondentem lucra repellens,
Psallere deposcit fratres ut cernere possit
Quas prius angelicas conspexerat ipse cateruas;
Has contemplari sese, pallensque tremensque
Fratribus ut poterat signans, humana relinquit,
Magno dimittens monachos terrore subactos.
Ruris et Andreas conductor Barbiliani,
Ad uocem mox presbyteri maledicta ferentis,
 Decidit in lectum, et longo languore solutus,
Carnibus exuitur; coniux fetore grauata
Tabe uiri absumpti, sed non efflare ualentis;
Hortatur facinus quo sint tam dira reuelet
uoce ingesta sibi prelati fata trahentis.
 Ast ubi confessus quedam monimenta tulisse
Chartarum cum proposito pretioque dedisse
Indignis, retegit mox carcere, corpore texit,
Supplicii cunctis proprii luctamine prodens
Gregorii legum lanii quid ferre merentur.



CAPUT XuI. De ministro qui eius imminuit eleemosynam.


 Hic etiam qui consuetas minuisse probatur
Dapsilis impensas inopum solamina patris,
Premisso precone capit mandata beati
Dura, dies sibi pro dempta pietate resectos:
Dumque fidem minus impendit pro tempore dictis,
 Pariete flagrantem solus subito aspicit ignem,
Quem manibus tentans auertere, carpitur ipse:
Ardore interius febrisque calore uoratur,
Atque graui finem uite feruore capessit.



CAPUT XuII. De monachis ipsius monasterii.


 Templo Gregorius quo fundere uota solebat
Spiritus infestus teter, uirtute fidei
Robusti eiicitur monachi, licet ictibus actus
Insomnis uani per uisa minantia teli.
Ducere post lethi qui fauce pericula uisus,
Accipit in uisu patris mandata beati
uiuere si curet morituris fata reuelet;
Pandere promittit fungentum et nomina sumit;
Ore patris recipit digitos, quibus ulcere rupto
Excreat innatam dira putridine pestem.
Moxque secuta salus mortis hunc faucibus arcens
Aggregat hymnidice nullo sperante caterue.
Rem stupidis prodit, dicta astruit ordo migrantum,
Presul, cenobio prelatus, ut ultimus audit
Se quoque percensum, languore sequente coactus,
 Credere disponit proprie rem territus edis.
 Tumque monasterium ingrediens mutatur honore
Et monachi sumens habitum mundi abnegat actum
Andrea tandem sese uisente beato
Atque obitus horam patrio sermone notante,
Letus obit, peragi sibi mox funebris poscens,
Luminibus latis dignis et odoribus auctis,
Ut sancti possent Fabiani festa rependi.
Gregorium insano monachus pro fratre precatus,
Conspectus fugiente hominum, loca uasta terendo
Aspicit in uisu dantem solamina patrem
Quod cernens lacrymas uotum susceperit eius,
Et sanum sibi germanum cum luce reducet,
Presbyter ut clausus uenia resolutus abibit.
Crastina lux promissa probat mandante sacerdos
Laxatur papa fraterque reuersus amanti,
 Redditur incolumis seruitque manendo fidelis.



CAPUT XuIII. De purificatione fundi eiusdem.


 Spiritus hostilis predictum Barbilianum
uastabat fundum, simulatus stemmate taurum,
Noxius agricolis instans, ac fronte fatigans,
Custodesque, bouesque suis presepibus arcens;
Dispersis aliis unus terrore bubulcus
Actus adit monachos trepidus, rem pandere gestit;
Inter et effandum, rupto sermone, recedit
Aufugiens, dominisque celer mirantibus exit.
Mane dein rediens pecudis se horrore fugatum
 Infestantis ait tota discrimina nocte
Feruida se passum, mergi ut de ponte renutans,
Fugerit, atque auiis inter molimina prensis
Portarum claustris tuitus sit presule quodam.
Ipse quoque apparens cuidam per uisa suorum
Gregorius, ruri benedictam spargier undam
Precipit, et facto labes inuisa recessu,
Fines uisa dein gyrare, intrare nec ausam.



CAPUT XIX. De uisione Tetgaudi episcopi.


 Tetgaudus quidam presul, priuatus honore,
Romam adiens, hoc hospitium prebente subiuit
Cenobio, papa; cui somni pauca trahenti,
uisus adesse pater, minitantiaque edere iussa:
Exeat atque cito properans sua septa relinquat.
Excutitur stratis, orat, phantasmata retur,
Atque iterum dormit; rursus pater imminet astans
Pontificali habitu: »Nostris abscedere claustris
Non  iussi domino que dote dicaui
Principis Andree que diuersoria nolim?«
 Ille ferens a pontifice hec sibi iura manendi
Cessa, capit mulctam Christo plectente sub ipso
Sumpturos tam qui petiit, quam qui dedit anno;
Intremit euigilans, facta prece, reddere somno
Se tentat, sonitumque repente capit subeuntum
Limina, ualde pauens fingitque sapore grauatum
Ingrediens ita Gregorius, dextramque tenendo
Andree, appropians latori luminis .:
»Corripe prostratum.« Correptus at ille resedit:
»Aspice nos , quia bis mea dicta
 Temnens, hunc Domini procerem deducere cogis,
Ni mox abscedas hodie, priuabere uita
Instante hebdomada sociis simul omnibus auctis.
At si iussa sequens pares, euadere penas
Nunc poteris subitas; neque tu neque quis tamen horum
 Degentum hic tecum, iam rura paterna reuiset.«
Proripit hinc se mox stratis, ac uisa reuelat,
Egreditur septis; complentur famina factis;
Hospitii nam iure carens, adiensque Sabinos,
Cum comitatu ipso uita priuatur in anno.



CAPUT XX. De eo qui meretrices monasterio ipsius introduxit.


 Sic etiam meruit sentire domesticus ille
Supponis penam, qui claustra recludere scortis
Non timuit, cui suspenso spiramine diro
Gregorius uisus: »Mala non tibi cetera 
Sufficiunt, inimice Dei, que plurima nostris
 Gessistis septis? Meretrices insuper istuc
 Introferre ausus fluxe seu ludicra scene,
Crede mihi idcirco presente peribis in anno.«
Qui se promittens sceleratos ponere mores,
Deponi reddique solo mandatur ab alto.
At quia dissimulat prauos componere sensus,
 Perditione sua uatis probat edita uera.



CAPUT XXI. De uisione sancti Anaree.


 Nec minus eiusdem sensit Supponis alumnus
Ille necem quo direpta est domus apta cubandi,
Qui sibi nocte senem uisum et se discutientem
Increpitans, fatuumque uocans moderamine uirge
Leniter attactus, telluri sternitur ime;
Moxque senem quidam per somnia clericus ipsum
Aspiciens audit, surgat, comitique reuelet,
Exeat ut claustris, sese nec prouocet ire
Sanus ut ire queat, famulumque resumere cesum
Querenti quis sic sub imagine posse renosci,
Asserit afficte, intuitus quam lumine sumpto
 Comperit Andream sanctum sibi iussa dedisse,
Signatoque loco prostratum ultore superbum
Semianimem inueniens, clamoribus acciet omnes,
Ac sub apostolico dat nomine famina fuso,
Hocque sibi iuncto pandit mandata patrono,
Ille uocans monachos culpe de crimine querit,
Huius et hortatu conuulsam percipit edem
Abscedens restaurari iubet amplius illuc
Hospitio non presumens diuertere sumpto,
Domatis at uulsor letho procumbit amaro.



CAPUT XXII. De eo qui fontem ipsius inquinauit.


 Presbyter ille etiam claustro prelatus eidem
Qui fontem retegens scorto fabricare lacunam
Infelix non erubuit furuumque parauit,
Ultricem uitare manum non posse probauit;
Terribilem quem prostibulo traxere ministri
Pontificis iussu Romani talia fantes
Se gerere, attonito papam nec adesse querenti
Pandunt Gregorium quem lesit fonte retecto
Actibus indignis, auditque iubere rubricis
Se centum cedi, quarum cruciatus acerbis
uerberibus, febriumque calens angore citatus
 Aeger equo impositus septis redhibetur anhelus;
Indicat admissum, pena laniatur aperta;
Inter et assidue pestis cruciamina sexto
Iam prolata die tandem miserabilis efflat;
Multisque expertum documentis tabe subactos
Polluti sceleris non longum his uiuere claustris.
Fertur adhuc istic libra, et mensura beati
Seruari patris, attentet si quilibet ex hoc
Externum nitens in opus componere panes,
Ad numerum non perueniet seruire suetum,
Mensis qui superare solet mirante ministro.



CAPUT XXIII. De uisione Ioannis leuite.


 Talia dum serit historie leuita Ioannes
Ecce sacerdotis quemdam sub imagine somnis
Stare cachinnantem cernit, cur scribat eorum
Acta solutorum, quorum non uiderit ora?
Iste refert sese fidentius edere uera,
Quod nec blanditiis nec sit liuoribus actus
Ignotum facie lectu describere notum;
Ille fremens et quod ualeat hostile minatus
Usibus istius partam seruire lucernam
Pressit, et in tenebris hunc atque pauore cegit.
 Mortis et ancipiti posito nutamine sanctus
uisus Gregorius, stipatus utrinque beatis,
Dextrorsum, papa Nicolao, almoque ministro
Leuorsum, Petro, radiatus lumine multo,
Increpitans: »Modice fidei quare dubitasti?«
Hostem papa notat digito Nicolaus apertum,
Quem face Gregorius lata comitante ministro
Infuscans perhibet non hunc nigrasse, sed atrum
Ostendisse, leuansque sibi solamine fidum,
Abscedit magnoque locum dat lumine plenum.
 Euigilans uisor pueros ciet ante iacentes,
Nec ualet erigere stratis licet orsa serentes
 Dum lux ethereas dimissa refluxit in auras.



CAPUT XXIu. De uisione Mauritii imperatoris.


 Mauritio induperatori peruersa serenti
Legibus, athletasque suos mutare uetanti
Militiam Christo, cohibens animo obstitit alto.
Indignans diuina sibi decreta minanti,
Rex in pontificem tractat uersare furorem;
Cum subito monachus quidam uenerandus amictu
Nudum deportans gladium gladio periturum
Prodit Mauritium; librato sensibus ille
Prodigio precibus terrores uertit et acta
Praua sibi reddi presenti poscit in euo
Tormine, quo careat pene sine fine future.
Talia Gregorio patribusque precamina multis
 Allegans, augens lacrymis quoque uota profusis.
 Nec mora concutitur uisis stupet ere rigenti
Fixe pre foribus statue se assistere Christi,
uocis ad effigiem  aure fragorem
Percepisse pauens, raptus propiusque ministris
Exhibitus, capit arbitrio deliberet ipse,
Probra sibi preponat, ubi male gesta rependi
Eligit hic in presenti terrore futuri.
Mox tradi iussus cum prole et coniuge Phoce
De grege militie, sumitque oracula sanctis
Diua uiris, concessa sibi pia dona salutis
Naufragio doxe tamen et discrimine uite
Glorificat Dominum, grata sub lege tyrannus
 Et subit illatam diuino numine mulctam.



CAPUT XXu. De humilitate ipsius sancti Gregorii.


 Hic pater indignum se uisibus asserit altis,
Et se deiiciens superari luce minoris
Commemorat, prosternenti sese sibi, per se
Ioanni astratus iacuit, dum surgeret ille,
Dicta sua extenuans ad patris larga profata
Magni Augustini, uocitat purgamina farris,
Ac uetat ipsa legi presens dum corpore uiuit.
Sumpserat hic sancti Ioannis presule quodam
Tradente oblatam summo pro munere uestem,
Paschasii cum dalmatica, que illata sub ara
 Seruatur, pluuiam optatam quoque prodita prodit;
 Et simul excusse densant, redduntue serenum;
Lampades accense crebro diuinitus illic;
Celica dona Dei cumulatum et pandit oliuum.
Has inter pietatis opes, celestia mactus
Flamine regna petit, quesitaque premia sumit,
Sidereo mutans humanum culmine culmen,
Romulidas ope qua fouit bonitatis alumnos
Desertorum inopes clamant solamine uoces:
Successoris opus, solida obtrectatio pape,
Liuoris rigidi monitu correptio crebro
 Lata, probri finis, querule tutela caterue.



CAPUT XXuI. De successoribus beati Gregorii


 Gregoriane qua uigebat glorie
Sabiniani testis est decessio,
Ignita quamuis addat aule lumina,
Foroque farra det famis sub tempore.
Secutus istum preminet Bonifacius,
Nec efferenti iura cedens gratie.
Arcem retentat ac fauorem principis
Una meretur, et statuta prerogat
Ut presulatus sacra fiat aptio.
Successor huius sorte, iure et nominis
uariis licet grauetur actus cladibus,
Ornare sed legata sudat munia,
 Summamque Christi predicare gloriam,
Hostis profani dissipare insaniam
Fanum unde cuncta quod tenere numina
Stulti putarunt obtinens, eliminat
Portenta diuum, sacrat almam regiam
Rectoris ethre matris atque uirginis,
Addens honorem testium Christi omnium;
Hinc festa sancit, et colenda precipit,
Sectatur orbis, atque ritum suscipit.
Secutus ille colle Gregorius pio,
Propriam caterue gaudet edem pauperum
Dicare, Christi dote ditans ubere.



CAPUT XXuII. De sanctis Deusdedit, Bonifacio et Honorio episcopis.


 Iura Deusdedit inde Patrum subit alma priorum,
Sacrorum clerique altor, reuocator, amator,
Dispositor, pax Italie quo tempore uernat.
Que, ne securam nimium pigra otia mergant,
Terretur trepido terre uibrante tremore:
Affinitur uulgus clade impediente uocatos
 Patre obeunte roge, clero stipendia dantur
Hinc pius ac mitis Moysis laude notatus,
Eligitur sacris princeps Bonifacius aris,
Tutor testamentorum, uel templa petentum
Pignora sanctorum leuat, atque baptisma dicatum
Erigit, obsequiis digno disponit honore,
 Busta ornat, cleroque stipem dependit opimam:
Supplicium reprobos sequitur, uictoria iustos.
Consule qui surgit patre presul Honorius actis
Pluribus effulget claris, doctorque benignus
Resplendet cleri, reparatque colitque decorem
Sedis apostolice, argento sacra domata comit,
Attollitque trabes, templum tegit ere petito,
 Edit preterea plures, stabilitque labantes,
Nomine iustorum reparatque ac munerat edes,
Ditia dona dicat, cumulat, largitur et offert,
Sabbata cuncta sacrat prece, carmine, laudibus effert,
Hinc numerosa polis bona centuplicata receptat



CAPUT XXuIII. De sancto Seuerino papa et successoribus eius.


 Inde Seuerinus Phebo per signa relato
Ecclesie post iacturas internaque bella,
Sede Petri allectus renouat sacra lapsa ruinis,
Mansuetus, clemens, altorque benignus egentum,
 Dona pio cumulat clero, conquirit alumnos;
Post captiuorum miseranti corde redemptor,
Externas quoque alit patrias bonitate Ioannes
Istria que nouit, Martino abbate, sequestro,
Dalmatiam tutans etiam clementia pape,
Hinc grata mercede capit pia pignora Patrum,
Excolit hec fabricis, preclare et luce metalli
Subiectosque fouet presensque, migransque ministros.
Theodorus pius inde pater, tutorque petentum,
Ciuiles inter fremitus, priuataque bella
Permanet immotus, constans, castus atque fidelis,
Deiectis parcens, complectens recta sequentes;
Debellans damnansque feros et ad atra relapsos,
Errantes reuocans, precibusque minisque cercens
 Contemptum feriens, et colla procacia mulctans,
Pignora sancta leuat, ueneransque educit arenis,
Disponit templis, auro argentoque decorat,
Erigit atque dicat, fabricas dat munere claras.
Hinc ualidus ueri testis Martinus honorem
Supplet apostolicum, dignoque agit agmine bella,
Tentatus probris Domini, fastuque superbo,
Atque tumore lacessitus, quo scita paterna
uulsa, furor sacras Christo conuersus in aras,
Diruit, alma piam uertens altaria pacem;
 Coguntur super his patres, diuoque senatu
Consulitur, uerum excutitur, plectuntur iniqui,
Presidiisque ignes contra defenditur orbis;
Et clypeis diuersa datis per climata mundi,
Increscunt et iam aduerse contraria partis
 Prelia, regnatorque sacri ducis impetit arcem;
Mittitur exarchus socios laqueare fideles,
Atque tenere patrem; uetat hoc concordia fratrum,
Unanimum, plebisque amor; hinc quoque fraude potitus,
Tutatur sacre tectus caligine nubis,
Cum uideat reliquos solum spectare satelles
Non ualet eximium, quem cogitat ense necandum,
Frustratis necis insidiis, componere pacem
Cogitur instructor fraudis confusus aperte.
Turbine bellorum quo post, mortisque redacto,
Dirigitur trucior manifesto iussa furore
Qui implet, apostolicumque uiri proculcat honorem;
Huncque aris adimens, Graias perducit in urbes.
 Segregat urbe data, nequit sed mente beata;
Depellit solio, ualet haud depellere uoto:
Rome et Constantinopoli manet arbiter idem,
Clementisque pie uestigia sancta secutus,
Chersones subit exilium; quo sidera nacto,
Quam fidus rigido, quam sit pius usus agone
Confessor, Christoque placens, et ad ultima perstans,
Plurima signorum radiis miracula pandunt.



CAPUT XXIX. De sancto Eugenio papa.


 Eugenius quem prodiderant cunabula sacris,
Tranquillus mitisque nitet, fatuque benignus,
Dapsilis indiguis, sanctus probitate, uenustus
 Cleri altor, iusti cultor, pietatis amator,
Semper fucorum cum plebe canente refutat.



CAPUT XXX. De sanctis uitaliano et Adeodato episcopis.


 uitalianus cultor alme regule
Responsa legans sedis urbi regie,
Reparat sacrorum prisca priuilegia,
Et dona Petro diriguntur aurea;
Rome receptum ad sacra ductat Cesarem,
uigensque digno sanctitatis munere,
Superna claro scandit auctus culmine.
Succedit almus Adeodatus pater,
Cunctis benignus, mansuetus omnibus.
 Fouens egenos, commodus, prestabilis
Hoc bella cepta reprimuntur presule,
Surgunt tyranni, diruuntur ocius,
Rebellionum barbaris urbs traditur.
Restaurat iste dedicatque fabricas
Actas ruina, destinatque milites
Castris polorum, prouidetque commoda.
Decessione cuius orti turbines
Crepitusque celi tanta totque fulmina
 Stupefacta tot non ante uisis territa,
Ruens gregatim obiuerit mortalitas,
Pecudes, simulque humana lapsa corpora
Precibus profusis, dum quiescit ultio,
Recidiua miro colliguntur ordine,
Sidus refulgens ardet alto uertice,
 Secuta plures pestis auffert funere
Dum domus optionis instat federe,
Templi meatum qui decorat marmore,
Reformat atque largus edes, ordinem
Auget sacrorum, spargit atros, congregat
Prudens benignos ac Rauenna colligit.



CAPITULA LIBRI UNDECIMI.


    I.---De sanctis Agathone, Leone et Benedicto episcopis.
    II.---De quinto Ioanne Conone ac ceteris.
    III.---De sexto Ioanne et successoribus eius.
    Iu.---De Constantino papa.
    u.---De secundo Gregorio papa et Bonifacio doctore et martyre
    uI.---De Zacaria papa.
    uII.---De secundo Stephano papa.
    uIII.---De tertio Stephano papa.
    IX.---De Adriano papa.
    X.---De tertio Leone papa.
    XI.---De Paschali papa.
    XII.---De sancto Eugenio secundo et Sergio papa.





CAPITULA LIBRI DUODECIMI.

    I.---De quarto Leone papa et Benedicto.
    II.---De sancto Nicolao papa, et Benedicto papa, Ioanne quoque Rauennate.
    III.---De secundo Adriano papa, et Hincmaro presule nostro rege quoque Carolo.
    Iu.---De tertio Adriano papa, et Fulcone nostro presule Carolo quoque Augusto.
    u.---De Stephano papa, et Formoso translatione quoque sancti Calisti ad nostram urbem.
    uI.---De Bonifacio papa et sexto Stephano, Theodoro quoque papa.
    uII.---De nono Ioanne, sanctis quoque Sergio, Benedicto atque Christophoro.





CAPITULA LIBRI DECIMI TERTII.

    I.---De sanctis Theodoro, Acontio, Seruulo et Ianuario.
    II.---De sanctis Deusdedit, uictoriano, Anastasio, Redempta, Galla, Romula et Mosa.
    III.---De sanctis diuersorum locorum Italie, Honorato, Libertino et ceteris.
    Iu.---De sanctis Equitio, Constantio, Marcellino Nonnoso et Bonifacio.
    u.---De sancto Fortunato episcopo.
    uI.---De sanctis Martyrio et Seuero.
    uII.---De sacerdote qui defunctus furem uinxit sepulcro.
    uIII.---De sancto Benedicto et miraculis eius.
    IX.---De sancto Paulino.
    X.---De sancto Dacio episcopo.
    XI.---De sancto Frigdiano.
    XII.---De sancto Populonio.
    XIII.---De sancto Herculano.
    XIu.---De sancto Isaac monacho.
    Xu.---De sanctis Florentio et Eutichio.
    XuI.---De sancto Martino.
    XuII.---De monacho nomine Quadragesimo.
    XuIII.---De Benedicto monacho et Mena.
    XIX.---De quadraginta rusticis et eis qui caput capre noluerunt adorare.
    XX.---De sanctis Aconcio et Florido.
    XXI.---De Sanctulo.
    XXII.---De sanctis Specioso et Gregorio fratribus, sanctoque Spe.
    XXIII.---De quodam presbytero Nursie et Probo episcopo, Stephano quoque abbate.
    XXIu.---De duobus monachis ualentianis abbatis, et sancto Surano atque diacono quodam.
    XXu.---De sanctis Mellito, Theophanio et Petro.
    XXuI.---De sanctis Seuero et Egistio, ceterisque Rauenne martyribus.
    XXuII.---De sancto Germano Antisiodorensi episcopo.
    XXuIII.---De sanctis Theodosio, Donato, Secundiano et Romulo.
    XXIX.---De sanctis Hermagoro et Fortunato.
    XXX.---De sanctis Cantio, Cantiano, Cantianilla et Probo.





CAPITULA LIBRI DECIMI QUARTI.

    I.---De sancto Michele archangelo.
    II.---De sanctis Aristone, Iusto, et sociis eorum.
    III.---De sanctis Prisco, Antonino, Aristeo atque Paulino.
    Iu.---De sancta Iuliana.
    u.---De Spoletana sancti Pauli ecclesia.
    uI.---De Eleutheria martyre.
    uII.---De sancto Ioanne confessore.
    uIII.---De sancto Cassiano martyre.
    IX.---De sanctis Syro Hiuentio martyribus.
    X.---De sanctis Martino et Augustino episcopis.
    XI.---De ecclesia sancti Zenonis ueronensi.
     XII.---De sancta Christina.
    XIII.---De sancto Ambrosio.
    XIu.---De sanctis Geruasio et Prothasio.
    Xu.---De uirtutibus sancti Ambrosii.
    XuI.---De sanctis Nazario et Celso, uitali et Agricola.
    XuII.---De transitu S. Ambrosii.
    XuIII.---De sancto Columbano.
    XIX.---De sancto Attala.
    XX.---De sanctis Bertulfo et Eustasio.
    XXI.---De sanctis Blidulpho et Meroueo monacho.
    XXII.---De Baudagario et ceteris quibusdam sanctis monachis.





INCIPIT LIBER UNDECIMUS.



CAPUT PRIMUM. De sanctis Agathone, Leone et Benedicto episcopis.


 Hinc leti surgunt Agathonis tempora patris,
Mesta quidem Phebes pallore obituque Quiritum.
Leta sed Ecclesie pace abiectuque ferorum.
Dum reges patresque Petri consortia sedis
Exposcunt, hilarans legatis Roma sororem
Imbuit, et consanguineos sibi nectit alumnos,
Seductorem abiicit, primam pietate cathedram
Illustrat Petri, telisque expurgat apertam;
Imbre uenenifero turgens que neuit Arachne,
Abradit reprobos, apto colit ordine dignos.
Iunior inde Leo Graio Latioque lepore
Cultus, et organicis assuetus uoce choreis
Plebem ad celsa uocat, concessa ad lucra talenta
Spargit, largus inops, inopumque piissimus altor.
 Sexte scita probat synodi, damnatque rebelles,
Subiectos refouet, sedis pia iura receptat,
Paulo templa dicat, donis et cultibus ornat,
Deliquium lune sequitur decessio pape.
Instructus sacris Benedictus sacra secundus
Iura capit, diuo sophie qui fonte redundans,
Ore manuque dati munus cognominis implet,
Regminis et dignus larga bonitate renidet:
Mansuetus, patiens, prone uirtutis amator.
Templorum reparat lapsus, dependit amictus,
Multiplicat cultus, attollit munere census,
Cesareo florent pariter pater urbsque fauore;
Signa polo rutilant Bebiique incendia flagrant;
Mactus honore sacer regni fastigia captat.



CAPUT II. De quinto Ioanne, Conone ac ceteris.


 Stirpe Syra ueniens, quintus Romana Ioannes
Culmina sortitur, generalis federe uoti
Strenuus et doctus, moderata et mente serenus.
Quique uices sedis, Grecis, libauerat huius,
Concilio patrum pietate iugauerat urbes,
Pace nitet patrie: priscis dum Punica regna
Redduntur Dominus, gentes sub pace residunt,
Firmantur sacrata patrum consulta priorum;
Sanctorum turme solantur munere dite;
Scinditur exempto hoc cetus diuersa petentum.
Nec parti pars obsequitur, nec bella facessunt,
Donec angelicum cleri decreta Cononem
Attollunt, optantque uirum per cuncta probatum,
Relligionis opus perfecto corde secutum.
Ilicet in laudem istius cum plebe Quirites
 Dum ceunt digne, scandit sublimia dignus,
Regia dona pius caput Augustique fauorem,
Et licet egrotus celestia munia tractat.
Nec longum emerito requies collata labori,
Plebs iterum in duo diuiditur, nec iungere dextras
Diuersis potis est, donec, miserante superno
Numine, preligitur sedatis Sergius armis,
Litigiis diuisa tamen cui uota relictis,
Solus qui rigida, ac uersuta mente renitens
Insidiis nocuit, furtim dispendia finxit,
Se miser euertit, quauis se fraude subegit
 Clancula quem post auguria, et cantamina tollunt.
Presul ab incepta studiis qui creuerat altis
Cleri militia, gradibusque ad summa uocatus
Subierat, uotisque piorum ad singula fusis
Pignora floruerat, uirtute et culmine floret;
Nec cedit sceptris, nec iussa profana ueretur.
Immotus perstans, abduci sede iubetur;
At Petri auxilio pollens, et amore Quiritum,
Seruatur cathedre, seruatque satellitis hostis
Propitius uitam, probris qui pellitur urbe;
Rex etiam regno, pia plebs ita pace potitur.
Munera diua crucis secretis abdita thecis
Huic Domino retegente patent, uenerantur honore,
Deinde pio sacrisque coluntur tempore fixo.
Hic pater insignes renouat conditque decoris
 Egregii fabricas, sacrorum percolit edes,
Cultus instituit, pretiosa monilia cudit;
Ossa patris monitus leuat attollitque Leonis,
Apparat ornatus dignos, agit ordine ritus;
Multiplicatque preces, cumulatque et destinat hymnos.
Erratus Aquileiensis discrimina plebis
Corrigit; absoluit, sanat, disponit, adunat,
Pacificatque greges, unique reducit ouili,
Supremo fert pastori pastorque renidet
Conspicuus, doctisque urbes pastoribus ornat.



CAPUT III. De sexto Ioanne et successoribus eius.


 Sextus ab hinc Greca sequitur de gente Ioannes
Liberat exarchum, mediumque furentibus infert
Se turmis, prohibetque ferum sedatque tumultum;
Barbariem posthac abigit latisque receptat
Muneribus captos, pacisque serena reformat,
Templa pius ueneranda colit, clerum ordine comit.
Nominis ipsius Graia quoque stirpe sacerdos
Succedens doctus, salsoque lepore disertus,
 Parietibus decus instaurat, pia busta uenustat,
Nobilitat formis, uasis sacra ditat et auro,
Iacturam Ecclesie reparat, ui rapta receptat,
Penitet erroris regem recipitque decorem;
Quo patre precepto erigitur Sisinnius aris,
Mente ac carne grauis, studiosus menibus urbis,
Nec mora languoris fastus quoque pondera ponit.



CAPUT Iu. De Constantino papa.


 Mitia corda gerens hinc Constantinus honorem
Indeptus, nunc mesta subit, nunc leta resumit.
Seuitiamque famis felicia tempora purgant;
Temptores patris multa plectuntur amara,
Quod notat ambusta liuescens cautio carta.
Parens imperiis pater Attica menia regis
Sanctorum comitante petit per cerula cetu;
Trinacriam ingresso dum uir clarissimus egris
Occurrit uix subsistens ad munia membris,
Robora leta capit, gaudetque repente medella,
Theodorus, uiso sacrorum principe, sumpta.
Hinc iam primates impendia digna Pelasgi
Pape dependunt, aule obuia culmina currunt,
Attollunt, capiant, gaudent, uenerantur, honorant:
 Cesar et ipse caput, regno redimitus, adorat;
Inter et amplexus celebres festa agmina plaudunt;
Fertur honos celo, dantur pia munera Christo.
Iura reformantur, delicti culpa piatur.
Letus et angoris supero solamine liber,
Precipue sedis repetit fastigia presul;
Inde nec infandos apices, nec sceptra cruenta,
Seu monitus captat, nec regna minnela curat;
Errantes reuocat, redeuntes pace serenat;
Transmittit Domino gentilia regmina summo;
Subiectos uegetat, ciuilia prelia sedat,
uasa dicata nouat, reparata audire meretur
Culmina, pacificis gaudet cessisse Tonanti
Imperii regimen, rectos subiisse decorem.

 .



CAPUT u. De secundo Gregorio papa et Bonifacio doctore ac martyre.


 Gregorius post hec sumit sacra iura secundus,
uir celebs, doctus, sensu facundus et ore:
Iam pridem imperio notus, iam dogmate clarus,
Corde pio prudens, uirtutis robore constans,
Hostis aberrantum, defensor recta sequentum;
Interiora studens, sed non externa relinquens.
Menia qui aggrediens urbis reparare, coquendis
Calcibus insistit; trabibusque labore petitis [139 1Kb] ,
Basilicam Pauli renouat, restaurat et aram,
Et colit ornatu, releuat prohibetque ruinas
Templorum plures, lapsumque reducit honorem.
Sanctorum turmas 140 1Kb] reuocat, celi agmina cogit.
   Germanas uocat [e] tenebris ad lumina gentes;
Quis presul uerbique sator Bonifacius almi
Dirigitur, mortisque nouo sole effugat umbram.
 Gallorum Ecclesias pietatis luce uenustat,
Rhemensem, et dignas [141 1Kb] quas censet fascibus ornat.
Martyrioque auctus, uirtutis agone coruscat.
   Primitie gentis Germana ab origine princeps [142 1Kb]
Culmen apostolicum petit, et sacra limina Petri.
 Pontificis monitis summi exhortante tyrannum [143 1Kb]
Prestita firmantur prime patrimonia sedi.
Ciuiles strepitus urgentiaque extera bella
Cynthia terrifico premonstrat tincta cruore.
Scinditur imperium [144 1Kb] , rectus prefertur iniquo;
Belligereque manus fuso agmine sanior exit
Pars uictrix; pacis ueneranda insignia [145 1Kb] surgunt,
Priscorumque fides celebri decoratur honore.
   Tibridis horrificis ripas superantibus undis,
Frugiferas circum glebas ferus occupat imber,
Peruaditque uias, hortos, munimina, uillas;
Euertitque casas, terretque abigitque colonos;
Arbusta ac segetes; rapit alte menia Rome.
Inde subit uallum, et muros transcendit, et ipsas
Lymphans lympha tenet fluctu bacchante plateas.
 Non illis agros licitum exercere diebus
Agricolis, infausta terunt mesta agmina festa [146 1Kb]
Papa graui motus querularum murmure uocum
Insistit precibus, legatque ad sidera uota.
Nec ceptis animum remouet certamine uictum,
 Dum cogit propriis Tiberim se reddere metis.
   Increpitat Bardos, fera pectora munere et ore
Demulcens, mites consultibus et prece seruans
Imbuit, edificat; huiusque opera apta [147 1Kb] receptant.
Surreptorum aufert opus [148 1Kb] ; fraus fraude labascit.
   Externos etiam benedictio lata [149 1Kb] triumphos
Concelebrat pape, uictores spongia [150 1Kb] Francos
Dum reddens Agarenorum tutatur ab armis,
Participes ferri neque lesos uulnere tantum,
Prostratis tali uacuis pro tegmine paucis.
   Constantinopolim longa obsidione grauatam
Hec fera barbaries belloque fameque repressa,
Inceptis obstante Deo confusa, reliquit.
   Concilium crudele calet, dolus in nece Patris [151 1Kb]
Cuditur; imperii mox hostibus oppida cedunt.
 Proditur impietas, plectuntur numine summo
Participes, laqueisque suis foueaque parata
Captantur, feritasque in uertice uersa furorum est.
Ecclesiam spoliari opibus protectio pape
Impedit; unde iterum primatum fraude petitus
Eripitur, Christique immunem dextra tuetur.
   Nec toties fraus uicta silet; sumuntur in ipsum
Arma Deum, decorisque iubetur Iconia prisci
uastari, quacunque [152 1Kb] notat pictura triumphos.
Augusto faueat presul, uel gratus amore
Decidat, aut gradibus celsoque recedat honore.
Reiicit, expugnat, temnitque profana sacerdos,
Intrepidusque manet feruentibus undique telis.
Heret pastori grex impia iussa refutans,
Fortiter et uita pro presulis atque salute
 Decertans; error damnatur: ponere regem
Papa uetat, bonitate ratus scelera improba uerti.
Sternuntur seductores, abiguntur iniqui.
Consilium ferale, Dei moderamine cassum
Destruitur, sed fraude ferum [153 1Kb] clementia Patris
Protegit, atque sacerdoti suffragia crescunt;
Barbaricamque [154 1Kb] manum iungit sibi Roma sodalem,
Auxilioque Patris uite discrimina prodit.
   Presul at egregius potiora leuamina querens,
Prodiga pauperibus largitur dona patronis,
Incumbens precibus, uotis et sedulus instans.
Nec durus populo, grates dependit amori,
Hortaturque piis fidos persistere ceptis.
Sic sibi, sic Domino seruabat corda suorum.
    Tum Sutrinse doli captum per retia castrum
Assiduis pape monitis scriptisque benignis
Redditur, atque Petri Paulique offertur honori.
   Primatum diram feritatis federe fraudem
Luciferum [155 1Kb] capimus flammis signasse cometam
Consultum crudele subit, Romamque ducesque
Barbarice subici manui; tradatur iniquis
Iustus, in insontem sontes grassentur honorem.
 Consilii pars impletur, capiendaque restat
Roma, sacer dum se solum pro ciuibus offert,
Presidioque herens supero, regem petit hostem,
Querentisque neci dare se conspectibus infert,
Quem Christo moderante piis affatibus urgens,
Emoliit fera corda, uigens pietate benigna
Sternit, et exsultat uestigia sacra tyrannum
Austere posito mentis petiisse tumore [156 1Kb] ;
Promisisse gregi, nil se latum ire sinistri,
Regalesque Petri cultus cessisse decori;
Dimisso suplicasse humilem diademate regem.
Obtinet inde petens recipi rex presulis hostem.
Accipit exarchum Pater, infensumque tuetur;
Eripit aduersis, fulcris solatur amicis,
Seruat consiliis, regit exornatque triumphis.
    Cesaris ingrati fraudes sub funere pape
In patulum ueniunt, qui stemmata [157 1Kb] ducta figuris
Palmarum [158 1Kb] Christi fuscare, uel ignibus atris
Obruere insistens, punit defendere nisos:
Pontificemque pium Germanum assensa iugare [159 1Kb]
uitantem, sacris abicit, sociumque furoris
Aris adsciscit. Quem scriptis arguit urgens
Presul apostolicus, nec deterrere procacem
Absistit [160 1Kb] : sit, ni redeat, pellendus honore.
Nec silet Augusto, facinusque remittere suadet.
   Inclyta preterea Patris huius tradita gesta
Templa Dei circa, cultumque operamque sacrorum.
Ille monasteriis cetus legesque relictas
Restituit, ponens proprio noua castra [161 1Kb] paratu.
Maternamque domum diuinis ritibus aptat,
 Et facit heredes celi in patrimonia ciues.
Ornatus adhibet, gemmis sacra uasa decorat:
Pauperibus largitur opes. Subit ethera diues:
Tristitiam terris migrans, dat gaudia celis.

De Gregorio papa tertio.

Culminis hunc sequitur uirtutum et nominis heres:
Mansuetus, sapiens, diuina lege renidens;
Laudibus expertus, sensusque nitore politus:
Hortator cultorque boni, tutorque fidei;
Prodigus indiguis, et paupertatis amicus;
Captiuorum emptor, pupillorum bonus altor;
Relligionis, amore uigens, pia pectora solans.
Insistens Patris exsequiis de funere raptus
Eximitur, lectusque ad regmina summa uocatur.
    Admonet increpitans reges in signa [162 1Kb] salutis
Crudeles, pauidum monitusque efferre uerentem
Legatum censens, opus integrat, improba damnat
Imperia, Ecclesieque monilia rite tuetur,
Que scriptis monitisque iubet ueneranda reponi.
Arguit hinc proceres iterum crebroque monendo.
Nec legatorum pedicis quit mens sacra Patris
Auerti, penetrant dum scripta palatia, reges
 Iuraque captantem [163 1Kb] feruore monentia sontem.
Imperat Augustis, dat Christi insignia signis.
   Erigit ecclesie specimen, cultumque decoris
Augens, admittit iustorum pignora [164 1Kb] toto
Orbe petita soli, meritos decernit honores,
Continuasque preces grata et preconia fundi.
Aggregat implentum celestia munia turmas:
Instaurans rutilis ditat sacraria donis,
Ornat cultura, quamplurima lapsa reformat.
Dilatans fabricas, largo locupletat honore.
 Ciuibus auxilium Domini ac suffragia regis
Prouidet humani, Francorumque aduocat aulam
Menia restaurat, tutamina preparat urbi,
Bella premit sedans animos; prece, munere mulcet
Ecclesie compage ligat titubantia membra.
   Sic bene dispositis directo tramite rebus,
Internis atque externis moderamine comptis,
Instructisque poli castris [165 1Kb] ac lumine cultis,
Emeritus petit eternam post bella quietem.



CAPUT uI. De Zacaria papa.


 Zacarias sanctus sanctum, mitisque benignum,
Clementem sequitur clemens, et parcere promptus,
Irasci tardus, seuis pia reddere suetus.
 Ut genitos pater amplectens uulgusque, sacrosque,
Ponere non trepidans animam sese hostibus offert.
Mirificat turbas, premit enses, rapta receptat;
uictos eripiens, inimicos [166 1Kb] pace serenat.
A quibus obsequium sumens, uictorque regressus
Letificat plebem, Christoque rependit honorem.
Motibus hinc iterum crudis diroque furore,
Barbaricis animis in tristia bella relapsis,
Presul item petitur, seruandis currere gnatos [167 1Kb] .
Nec remoratur iners; legatis munere pacem
Procurat, non obtenta Christo urbe relicta
Pacis abit; patrie fidens orator et altor
Premittit socios, propero quos calle secutus
Excipitur pompis regali culmine latis.
Turgida diuino carismate pectora sedans,
 Quesitis gaudet, religiones luce uenustat,
Percepteque refert Christo preconia palme.
Delatum decus excelsi sub honore triumphi
Attollens Dominus, uersutum subtrahit hostem [168 1Kb] ,
Admouet heredem, cumulat per longa quietem.
   Tempora pace Pater florens, sacra domata sarcit;
Atria dilatans, opibus sacraria replet.
Instaurat fabricas, uenerandis templa figuris
Ornat, lapsabunda nouat, priscum auget honorem.
Auleis dat apostolicas uernare columnas:
Codicibus diuis armaria sancta refercit,
Ditat sacra, colit partis penetralia lychnis.
ueste Petri gemmis auroque graui induit aram,
Auratis operit uelis, uarioque decore.
Argento ditem appendit rutilante coronam.
    Regalem solito legatis uisitat urbem [169 1Kb] ,
Illustrans fidei [170 1Kb] titulis, dans uincula [171 1Kb] pacis.
Aduentu quorum turbatio cedit, abacta
Fraus; scelus, insidie, fallacia uicta fecessunt;
Redditur et Domino palmis urbs subdita prisco.
Discussisque dolis directi [172 1Kb] pacis honore
Comuntur merito, referuntque petita patrono.
    Francorum regis regali stemmate tempto,
Addicit genitus [173 1Kb] sese et sua munera Petro,
Atque iugum Christi prona ceruice capessit,
 Ut uacet assiduus celi sub munia seruus;
E domino famulus, supplex de rege minister,
Sectari ut summi ualeat uestigia Regis.
   Hic Pater ablegandorum sub regna profana [174 1Kb]
Nexorum, motus mentem pietate paterna,
Impensa recipit cunctos mercede redemptos;
Et rapiens manicis, dat libertate potiri,
Atque frui uotis, soli seruire Tonanti.
   Barbaricos [175 1Kb] iterum motus et temperat iras,
Emollitque animos, auroque et munere lingue
Urbes et redimit patriam, remouetque furorem.
Immutat regem, parit e predone datorem,
De rapido mitem, de partu tigridis agnum,
Captantemque capit, suplicemque ad limina Petri
Perducit; fastus fugienti ac regna, superna
 Christi addit iuga ceruici, mundique furentis
Eruit insano iunctis affectibus [176 1Kb] estu,
Informatque Deo cultu seruire quieto.
   Repperit hic magnum pretio fulgente talentum [177 1Kb]
Claustris [178 1Kb] sacrorum; testis caput inclytus olim,
Quo celi posito Georgius alta parauit
Regna, et perpetua splendentem luce coronam.
Aurea thesaurum sustollunt uela repertum,
Et populo parte gaudente reconditur aule:
Qua pius innumeras Rector [179 1Kb] prestare salutes
Dignatur meritis pretiosi martyris altis.
Allegata sacris locupletia predia cedunt,
Que Pater amplificans donis et federe mercis
Instruit, exornans fabricis, cultuque decoris;
Sanctorum subicit templis, et dedicat aris;
 Innectit uinclis [180 1Kb] , firmatque perennia scitis.
   Immemor haud inopum, diuas dum percolit aulas,
Dirigit accumulatque rogas [181 1Kb] , ac perfouet egros,
Instituens census celi mercede ferendos
   Iustorum loca sancta nouat, priscamque reformat
In speciem, tegit excultis altaria celis.
Presbyteros clerumque fouens, tutatur alumnos,
 Tranquillaque suos prestat gaudere quiete.
Ausonie solers transmittit lumina [182 1Kb] Grecis,
 Gregorii diuo dudum que prompta lepore.
Dignaque dans imis, capitur monimenta supernis.



CAPUT uII. De secundo Stefano papa


 Dura subit Stefanus Petro sacrata secundus,
Prelecto taciti subita ui funeris acto [183 1Kb] .
Almos a puero suetus tolerare parentes
Creuerat iste, datus gradibus per singula cleri
Munia. Leuitico dum claret iure minister,
Ecclesie uigilans curis, sancita tuetur.
Subuentor tutorque inopum, defensor ouilis.
Constans preco Dei, ueteris reparator et auctor
Tutele indiguis late; quorum struit edes,
Innouat euersas, et xenia destinat, aptat:
Diuinoque ministerium sibi numine partum,
Interno externoque [184 1Kb] colens disponit honore.
   Consiliis gentes [185 1Kb] prauis in bella feruntur:
Germanum [186 1Kb] quibus arcendis ad federa pacis
Legat, danda simul socios et munera [187 1Kb] iungens.
 Pacta uelut plures statuunt seruanda per annos,
Astu reuera properi frangenda reatus.
Que mox exacto Phebes [188 1Kb] quater orbe tyrannus [189 1Kb]
Irrumpens, Patri atque gregi furiosa minatur.
Mittuntur mites [190 1Kb] rabido spe federis urso:
Pacificosque agnos Christi fera bellua temnens,
Dimittit uacuos. Domino sed uota resignans
Dirigit antistes, lacrymas super ethera legans.
Cesareus mox missus adest, mandata furenti
Deportans regi, resipiscere, rapta referre.
Admonitus blandis grassator inania reddit,
uafra refert, nisuque truci direpta retentat.
Dumque humana tepent, suffragia querere dignum
Diua Pater ducit, sociorumque agmina iungens
 Aggregat Ecclesiam; monet exorare supernum
Clementemque Patrem; uotis ac fletibus instat
Ipse simul; cineres addit, uestigia nudat;
Celsa petunt, importuna prece sidera pulsant.
Utque preces celum digne impetrare penetrent,
Actibus in sanctis comites persistere mandat;
Cedere cuncta piis decernit sabbata uotis.
   Deditus ipse sacris altaria cultibus ornat,
Muneribus ditat, fabricis atque edibus auget,
Culmina restaurat; sed nec suplicamine cessat.
   Concilium capit interea, depromere causam
Francorum regi, Christoque Petroque fideli.
Accipit hanc miserando pius Pippinus, opemque
Ferre parans, promptus legatos dirigit Urbi,
Dignari tantum poscens se uisere Patrem.
 Pastor amore gregis feruens, egressus ouile
Querit pacem ouium per turbida lustra ferarum.
Gratia celestis [191 1Kb] , cari solatia cleri,
Cesarei mandata apicis, proceresque quiritum,
 Francorumque duces papam comitantur euntem.
Aethereus celo prefulgurat hostibus ignis
Climate Francorum, stragemque minatur iniquis,
Preuia pretendens ductamina luminis almo.
Callidus absterrere lupus [192 1Kb] conamina iusta
Nititur; inuictus persistit pro grege ductor.
Munera fert hosti atque preces; obduruit ille
Corde Pharaonis, nec oues dimittere captas
Consentit monitus, queruli nec uota patroni
Admittit. Presul nequaquam ferrea cernens
Pectora molliri, seue se abiungit hyene,
Qua uocat egregii pietas mitissima regis
Intendens iter, almifico stipante senatu;
Preteriensque dolos, ductori munera Christo
Laudibus ingeminat; glaciales transmigrat Alpes.
 Francigene properant primates, obuia pape
Millia festinant, genitis rex atque iugali
Accelerat iunctis, terreque astratus adorat
Angelicum Patrem, celestia iura ferentem.
Fungitur officiis pronus, pedes ipse beatum
Ductat equo uectum, laudesque et carmina dantem
Rectori regum regali suscipit aula.
Assidet, obseruat, deuota precamina sumit,
Atque libens uotis fauet, ac parere paratum
Se perhibens, gaudet Petri seruire clienti.
   Dumque hiemis prohibente gelu repedare [193 1Kb] ,
Sancte tui, martyr Dionysi, limina seruat.
uexatus languore graui, pereunte medella
Auxilii artificis, trahere extima fata putatur.
 Is meliora sequens medicine robora certe,
Supremum poscit medicum, sacrata frequentat
Templa, requirit opem Patrum sibi adesse piorum.
Deditus et precibus premissi martyris ede,
uisitur a propriis Petro Pauloque patronis.
Cum quibus et presens testis Dionysius astans,
Suadetur [194 1Kb] Patribus languenti ferre leuamen.
Ille piis parens monitis, comitantibus egro
Accedit sociis, pacem denuntiat, aufert
Corde metum, spondet reditum in sua menia letum,
Precipit incolumis surgat, Domino dicet altar
Nomine apostolico, referat preconia Christo.
Luce salutifera, diuo quoque nectare fotus,
Exsilit ereptus, preceptaque munia nitens
Faxere, non sana censetur hebescere mente:
 Donec uisa refert, sicque edita martyris implet.
Inque apicem regni patremque et pignora [195 1Kb] sacrans,
Unguine munifico ditat, stirpemque futuram
 Culmine sublimat, regali iure decorat.
Ornat honore locum, locupletat cultibus aram.
   Tum rex cum regni satrapis claroque senatu
Rebus consultans trepidis succurrere pape,
Unanimes Christi Petrique ad munia reddit.
Haud ullis ualet auerti serpentis iniqui
Fraudibus, haud fratris uafro molimine missi
Consiliis; quin germano discrimina prefert
Ecclesie, fixoque studens certamine niti,
Presulis in uotis legat mandata tyranno,
Federe sub pacis Cephe sublecta rependat:
Terque eadem repetit. Neque cor mollire gelatum
Muneribus suasisque ualet, nec proficit ullo
Ad pacem rigidum moderamine flectere pectus.
 Unde gregans turmas Francorum agit agmina, causam
Ipse acturus apostolicam, mediamque terebat
Recto calle uiam cum papa; procacia nitens
Pectora mitificare, petit fera corda moueri
Regis item missis, cum quis mandata precesque
Dirigit, obtestans fundendo a sanguine parcat.
Ille minas contra Patri regique relegat.
   Ast hi spem Domino totam committere certi,
Se Christo tutore tegi, cui bella geruntur.
Cuius opem princeps poscens, promissa proteruo
Munera fert tribuenda humili Patrique gregique.
Sicque duci sese allegans fidoque patrono,
Ceptum carpit iter, mittens precedere quosdam,
Ac seruare aditus, arctoque astare meatu.
Comperiens hostis regem precurrere, paucos
 Iunctis hos cuneis subito insperatus adorsus
Stratum se ire putat, stragis sed damna reportat.
uictus et a paucis, cum pluribus ipse peremptis
It, solaque fuge positis spe nititur armis,
Atque tremens urbis sese uellamine claudit.
   At iusti peruersorum munimine uerso
Diripiunt predas. Post cedem uindicis ensis
Rex Patre prosequitur, fultus celantibus hostem
Incumbit muris, pacem dum papa precando
Federa pellacis [196 1Kb] compellit inire fidelem [197 1Kb] ,
Reddere iurantis que rapta retentat inique.
   Sic sua rex repetens Francorum regna, beato
Dat socios Patri Romana ad menia fidos.
Iamque reuertenti populorum examina currunt
Obuia pastori, grates laudesque ferentes
 Eximias Christo. Cleri populique caterue
Excipiunt Patrem preclara tropea uehentem.
Hie studens recreare gregem, neglecta referre
Munia, nocturnis reparat psallentia sacris,
Carmina digna choris auget, solatia prebet
Commoda, deuotis certent ut degere psalmis.
   Hostis at assuetas uoluens sub pectore fraudes,
Ingeminat facinus, periuria nota frequentat.
 Crescere temnit onus [198 1Kb] , nichili feralia pendit:
Inuadensque relicta, nefas cumulare laborat,
Atque trahit regni [199 1Kb] secum sub tartara uires
Arma rapit, cuneos cogit, misera agmina,
Ecclesie contra columen, fert prelia Petro,
Et sacra sacrilego circumdat menia ferro.
   Presul amatori Christi notat improba regi
Pippino, acta trucis contra pia castra [200 1Kb] draconis.
Expedit ille manus, ultriciaque exerit arma,
Iure calens in periuros certaminis equi.
Cesareisque et legatis et iussibus obstans,
Nec precibus ceditue minis, aut munere uictus;
Terribilem sese prauis acri impete prebens.
Insistit trepidis, dum [201 1Kb] clauso extorquet ab hoste
Iura reformari, recipit redditque beato
 Oppida rapta Petro, reprimitque tumentia colla.
Hesperie moderans regiones pace serenat,
Gaudentes sub apostolicis se dedere frenis.
   Papa Deo grates referens, turrim erigit aule [202 1Kb] ,
Argentique colens radiis inuestit et auri.
Aere tubas [203 1Kb] fuso attollit, quibus agmina plebis
Admoneat laudes et uota referre Tonanti.
Prospera Cunctipotens auget, remouetur et hostis;
Presulis ad nutum reges et regna reguntur;
Bella soporantur, surgunt sacro ordine fastus
Publica res crescit, dilatat pastor ouile,
Fallaces cauet insidias, ablata receptat.
Educensque nouas Cephe splendore columnas,
Fabricat ecclesias, Petro, fratri, geniteque [204 1Kb] ;
Quas fabricis ornat, donisque nitentibus auget,
 Atque Petronille, regis monitu, ossa uenustat.
   Actibus his clarus, palmarum et lumine mactus,
Premia celsa petit Petro ductore beatus.

De Paulo papa  .

   Germanus Stephano succedit in ordine Paulus,
Cum quo deuotus pietate et luce sophie
Claruerat rutilans, indiuiduusque sodalis
Heserat in finem, cui mox moderamina cedunt,
Dispersa renuente manu, ceu sole tenebris.
   Hic pius ac mitis tribulatis ferre leuamen
Certabat, languore graues inopumque grabatta
uisere consuetus, tacite sub tegmine noctis;
Carceribus nexos adimens, redimensque subactos
Fenoribus, pupillorum pater ac uiduarum;
Catholice tutor fidei; quo tramite reges
 Admonet, hortatur, petit, insistitque reponi
Schemata [205 1Kb] sanctorum Dominique polita nitore.
Mausolea colens iustorum prouehit urnis;
Atque urbi reddens, cineres sublimat in aulis.
   Is proprios sacrare lares sub culmine Christi
Pignoribus studuit, comens et nomine Patrum
Siluestri ac Stephani, multorum luce [206 1Kb] piorum
Insuper illustrans, opulento et munere supplens,
 Hymnidicisque dicans laudis sine fine choreis.
   Basilicam primis hic Patribus [207 1Kb] edidit urbis,
Qua [208 1Kb] genibus saxo applicitis signata tropea,
Martyrii iam libandi dum uota profundunt.
 Struxit et orandi catus ac sua membra locandi
Seruandique locum, uariis templi ora metallis
Ornans, atque Dei Genitricis imagine ditans.
Qua tandem emeritus tumulum post funera sumit.



CAPUT uIII. De tertio Stephano papa.


    Tertius hinc Stephanus, sacris feritate remota
Culminis inuasi, Pauli sortitur honorem:
Strenuus et doctus, decessorum almus alumnus.
Qui presso latrone, Deique examine plexis
Furibus, et tanti sceleris ductoribus actis,
Concordi uoto parilique fauore senatus,
Primatum cleri bellique urbisque aurorum [209 1Kb]
Deligitur, digno presulque sacratur amore.
   Errorum nebulas quo discutiente, cientur
Undique pontifices, ipsoque uocante gregatur
Concilium Rome, Patrum sacra iura tuentum.
Opprimitur scitis error, multatur et auctor.
Penitet illicite iunctos in sacra ministros.
Peruerso censetur onus [210 1Kb] resecatur iniquum,
Criminis exemplum, diuinaque iura dicantur.
 Depulso Roma, Rauennam proximus horror
Inuadit, premiturque pio feruente rigore
Presulis, a iusto nulla improbitate reflexi.
Usus ab obsequiis Teucrorum [211 1Kb] numine summo
Rauennate lupum missorum exturbat ouili,
Pastorique pii moderaminis ostia pandit.
Hancque sibique datam cauta bonitate regendam
Instruit Ecclesiam, clerique reformat honorem,
Presulibusque Petri missas disponit in ara
Rite die [212 1Kb] fieri lucis, Dominoque quotannis
Gloria celorum angelico pangatur ab hymno.
   Ornat apostolicas argenti cultibus aulas,
Utque ualet seruans proprios tutatur alumnos,
Deceptos patria defendere mente laborat,
Seuorumque dolos studiis sedare benignis



CAPUT IX. De Adriano papa.


    Preclari generis prestanti sanguine cretus
Hunc sequitur constans Adrianus pectore firmo.
Defensor fidei, patrie protector et urbis:
Solator tutorque inopum, canonumque librator.
Qui prius a puero, frenans se corpore casto,
Cyniphioque [213 1Kb] terens sacra tegmine membra domarat.
Laude uacans Domini ieiunia crebra iugabat,
Sedulus et curam pro posse gerebat egentum.
   Actibus his radians ascitis presule, clero
Iungitur, ac pollens animis, gradibusque leuatus,
Ordineque imbutus sacris leuita sacratur.
Sic magis atque magis gliscente decore coruscans,
Luce operum, uerbi populis alimenta ministrat.
 Ciuibus unde pio nimium dilectus amore,
Presule mox functo legitur succedere dignus.
   Nec mora depulsos urbi laribusque reducit,
Carceribus trusos tenebris uinclisque resoluit,
Et cunctis pariter gaudentibus ad sacra surgit
Culmina, precipuum meritis indeptus honorem.
   Continuo uafri suspensus fraude colubri,
Caute uera refert falsis moderatus et orsa.
Pacem non renuit, refugit dum crimina pacis.
Nec trepido lapsu uerborum mergitur undis [214 1Kb] ;
Immo fidem missis censet rebusque probandam.
Sustinet haud Bardus uenerandi oracula pape.
At furit anteferens capiendo prelia pacto,
Inuaditque urbes, famulos, loca, predia Petri.
 Mox querule Patri uoces lacrymeque feruntur,
Pastorum crudas agitante dracone rapinas.
Legatos crudo dat scripta sequentia furi,
Desinat insidiis, peruerse inuasa remittat.
Ille petita negat fieri, nisi presule uiso
Federa dante sibi, nitens hunc cogere, litis.
Francigene esse caput genti, regnoque fugaces
Ungeret ut pueros [215 1Kb] , patruus cum sceptra teneret
Urbis patricius, Patrisque et plebis amicus.
   Iste cauens laqueos, nullo seducitur astu.
Semina ferre odiis, captatoremque capessi
Mandat, ne rapiat mites quos uouerat agnos.
Quique [216 1Kb] homicida reusque probatur sanguinis atque,
 Dum scelus ulcisci antistes medicamine leni
Attentat, Patribus populoque petente piamen
Papa inhibente perit, penisque leuare uolente
Perpetuis animam, celoque referre nouatam.
   Pestifer interea non parcit, sanguine, preda,
Ignibus, insidiis, Petri lacerare clientes.
Sepe quibus super admonitus hortamine blando,
Legatis etiam sacris celebrique senatu,
Nil tacitis dignum precibus tantoque patrono
Reddit; quin uacuos Christi depellit alumnos,
Presentemque [217 1Kb] sibi Patrem iubet ire beatum.
Ille profecturum se fert, latro rapta rependat.
Qua libitum mandet, remorato missa reuellat [218 1Kb] .
Ni faciat, sibi pontificis non ora uidenda.
 Hec regis, hec sacricole legatio pape.
   Nec semel aut tantum his sepe monere tyrannum;
Quin satagit Patribus sacrato ex ordine missis.
Ille minas contra, terrores, bella, rapinas
Fert, Petrique greges furibundo turbine quassat.
Insuper et propriis fugitiuo milite turmis
Adiuncto properat Patri uim ferre benigno:
Oppositis donec portis ac menibus auctis,
Robore directo reuerens anathemate pulsus.
Confususque domum uersa improbitate recedit
   Miserat antistes regi mandata Sicambro,
Pressure auxilium querens hunc ferre labori.
Legatis Carolus studiosius omnia discens,
Pacificis monet infestum prece, suasibus hostem,
 Muneribus quoque discussa feritate ferendis.
Sed neque sic mulcere datur cor durius ere
Unde manum ualidam cuneorum robore cogens,
Durus abit censor, dum spernitur ipse rogator.
Accedit septis [219 1Kb] , iterum quoque munera prefert,
Pastoresque petit pacis bellique sequestros.
At nec sic tumidi feruentia pectora sedat,
Firmis qui fabricis precludens limina regni.
Arcebat Francos aditu, claustrisque repulsi
In sua precipitem meditantur regna regressum.
Una moram reditus tantum nox forte ferebat;
Cum subito terror superi rectoris adactus,
Iudicio crudi percellit corda rebellis,
Tabificans comitum trepidatio pectora uertit.
Mox tacite spretis propere sub nocte tabernis,
 Fulcra fuge, rebus contempta in castra relictis,
Agmina cuncta simul nullo sectante capessunt.
   Cernentes Antenoride [220 1Kb] sine agone triumphum,
Quos diuina fugat manus, insectantur iniquos,
Et predatorum capiunt leto impete predas.
Clauditur illusor septis tutacula querens,
Sparguntur trepidi comites diuersa petentes:
Cordibus ac tacti quidam meliora sequuntur,
Et sub apostolica posito ditione capillo [221 1Kb] ,
Dant se, seruitiisque eius sine fine fideles
Sese mansuros, uotis testantur anhelis.
At Petro duce rex uictor uestigia pressans,
Palantum campis procerum regisque fugacis
Attonitam turmis cingit ferroque Papiam,
Terribilisque Padum subit, et Ducominunam
 Obsidione quatit, plures capit eminus urbes.
Deuotos recipit refugas, et limina Cephe
uisere maturans, Romam Pascha expetit esse.
   Cuius in occursum populi Pater obuia mittit
Agmina, gratantesque choros puerosque canoros
Frondibus ac palmis comtos uiridantis oliue.
Prefert signa, cruces, quas ut pius aspicit, alto,
Quo uectatur, equo, pernix rex desilit, atque
Cum satrapis quesita pedes ad limina pergit:
Exceptusque sacro digne exspectante patrono,
 Scandendis supplex gradibus fert oscula sinclis [222 1Kb] ,
Amplexusque Patrem sanctum, dextraque prehensa
Almifica, celebrem Petri conscendit in aulam.
Laudes dant celsas clerus sociique quirites,
Qui uenit, edentes, benedictus nomine Christi.
Sicque pii proceres astrati ad pignera Petri,
Suppremo leti Domino sua uota profundunt.
Ingrediens urbem princeps, suffragia querit
Poscere sanctorum, uenerandaque uisere templa,
Paschaque conspicuis magno celebratur honore
Principibus [223 1Kb] ritu solito stationibus aptis.
Pacta Petro presul renouari federa mandat,
Cessaque [224 1Kb] iamdudum reparantur culmina iuri
Sedis apostolice, scriptisque manenda feruntur [225 1Kb] .
   His fretus rex obsessum uincire latronem
 Deproperat, prompto quatiens data menia bello.
Maior at interius strages feruente furore
Fit pestis, quam bellantis manus inferat hostis.
Tandem equus capit iniustum, subduntur iniqui
Fascibus et stulti: sapiens sceptrisque potitus
Abducit Bardum Francorum in regna tyrannum.
   Ast Pater Ecclesie, Christique nitoris amator,
Luce fruens pacis, cultu, Salomonius heres,
Ornamenta domus Domini procurat honesto.
Aurea gemmarum uarians hic stemmate uela,
Eximit [226 1Kb] angelico uinclis ductamine Petrum,
Terga pauimenti sternens argentea reddit:
Auleisque domum, multo quoque lumine comit.
Porticibus gradibusque colens et marmore secto,
Applicitisque nouans trabibus, clarisque figuris
 Templa nutritoris decorans rutiloqne metallo
Irrigat ipse Petri, multo sudore nouatis
Ductibus undarum, repetitis atria lymphis.
Auro interna tegens opulentis uasibus explet,
Ditiaque eximiis ducuntur stemmata [227 1Kb] signis.
Erigit ere datas [228 1Kb] prestanti culmine portas,
Basilicamque solo proprio cui condit et actu
Pigneribus multis rutiloque nitore uenustans,
Splendorem titulis aris adytisque reformat,
Andree reparans argento illuminat aulam.
Urnamque exornat Pauli, numerosaque pendit
uela, et marmoreis fulgoribus atria pingit.
Auroque argentoque datis polit intima formis,
Culmina restituit, fabricisque peribola cingit,
Inclytaque altari uasorum munera cudit.
 Regine celi gemmis intexit et auro
Egressum [229 1Kb] , superi petiit quo limina regni,
Multiplicat cultus, strophiorum nectit amictus.
Templa colens purgat, renouat spatiosaque format;
Nobilitans lustrat, donis locupletibus ornat.
Basilice Saluatoris segmenta coaptat,
Lapsuram reuocat, fontes uestibulaque auget.
Aurea uasa parat, sacreque monilia mense.
Tecta nouans Stephani, cumulat decoramina uelis.
 Clementis reparat iam proxima tigna ruine.
Culmina cum pallis Laurentius excipit aulis.
Huicque reformantur noua templa pieque caterue.
Leuite effigies auro ac sacra uasa renident.
   Porticus Ecclesie porta fabricatur ab urbis.
Marci tecta pari uernant felicis et actu,
Siluestrique domum simili restaurat honore.
Arcus argenti, calices Marco struit auri.
Amplicat Aedisti [230 1Kb] locupletans dotibus edem.
Restruit ecclesiam Cyriaci, aulamque Susanne.
ueste ualentinus, Pancratius atque coluntur:
Huicque redintegratur opus uenerabile templi.
uictoris domus equali pietate resurgit.
Floret apostolici templo uia lata decoris
Restructo; uario ac multo uelamine compta,
 Restaurata Petri Marcellinique sepulcra.
Argenti radiant Adriani templa nitore.
Queque nouata micant, uasorum et munere pollent.
Tecta reducuntur Sixti sublata ruinis.
Agapiti, Eusebii, Rufine, unaque Secunde,
Euplique, et Hierusalem uatisque Ioannis
Felicisque leuata nitent: titulumque Pudentis
Theoderique refert, catacumbas, domata Leuci,
Eugenie, Sophie, Praxedis, Felicitatis.
Epimachus, Zenon, Abdon, Bonifacius, Hermes,
Marcellusque, Saturninus, Iordanicaque [231 1Kb] ossa
Hoc rutilant cultu, septemque litaminis Agne.
Hocque Secundinus, Pammachius atque refulget,
Cum nutrice Agnes, Nicomedes Hippolytusque,
 Quattuor atque Coronati, templumque Sabine,
Sergius ac socius reuocato culmine gliscunt.
 Ducit Anastasii meliorem ex ignibus aulam.
uasa ministeriis, uestes cultusque reformans,
Martine argento Serumque [232 1Kb] renidet amictu,
Restruitur Prisce titulus, pallaque refulget.
Cum reliquis Cosme et Damiani pluribus are
Cultibus ornantur, prisco redduntur honori:
Ditantur sacris obrizi uasibus auri.
   Insuper et muris [233 1Kb] fert aurea dona leuandis,
Menia restituens impensis ditibus auri.
   Disponens reparat, statuitque monastica iura.
Pauperibus fundos, oleas, uineta, casasque
Delegans Christi eternum seruire fouendis.
Excolit iste domum fabricis Patrumque [234 1Kb] suamque,
Multiplicat renouans diuersa lauacra labore,
 uirgineeque rigat riuis populi agmine forme.
Atque ministeriis inopum solamine curat,
Diuersis monachumque choris psallentia ponens
Restaurat, ditatque greges, ducibusque decorat.
uirgineis etiam reparat pia castra choreis,
Dotibus accumulans, et munia digna rependens.
   Sic interna colens, externis addere curam
Ne cesset, monitis Augusta [235 1Kb] palatia uisit,
Legatisque regit, sacra signa [236 1Kb] tenenda retexit.
Concilioque loco Patrum ceunte priorum,
Dogma pium centum ter quinquagintaque firmant.
   Mesta madens spumis Tiberini Roma furoris
Tutoris petit auxilium, Patrisque iuuamen.
Qui precibus pugnans, ubi feruida cerula sedat.
Rebus compositis, celo terrestria mutat,
 Et meritis cultam subit excellentibus aulam.



CAPUT X. De tertio Leone papa.


    Tertius huic fastu Leo mox succedit et actu.
Scripturis pollens, animi probitate renidens;
uiribus inuictis, lepido sermone disertus;
Mentis honore catus, pietatis munere largus.
Aegrotos refouens, solaminaque apta ministrans.
   His renitens opibus, charus populoque Deoque,
Erigitur propere scandens ad summa cathedre.
Hic humilis quoque mansuetis, durusque superbis
Prodigus abiectis miserendi, iustus iniquis.
Ampliat augmentans cleri ecclesieque decorem.
Aurea dona Petro gemmas, pallasque, coronas
Multiplicans, aule pariter tegumenta reformat,
Luminibus lustrans multis, rutilisque figuris.
Hoc Pauli irradiat, hoc plurima templa nitore,
 Ponderibus fabricisque opus exequare patroni [237 1Kb] ,
uel superare studens, numerosa dote laborat.
   Non fert inuidiam rabidus celare chelydrus [238 1Kb] .
Apparat insidias, laqueos atque arma ministrans,
Instruit occultas fucato figmine fraudes,
 Applicat obsequiis prestructos felle draconis.
Officium prestant, et melle uenena colorant.
Inter uota precum laudisque insignia, diros
Expromunt gladios, seuisque furentibus ursis
In gregis auctorem, plebes sparguntur ouine
Insiliuntque fere doctoris in arietis ora.
Unguibus insonti pollutis sanguine feruent
Dilaniare sacras truculento pollice malas,
Irrupta geminas exstinguere fronte lucernas,
Faucibus eductum sacrorum uellere plectrum.
Nec satis est ori semel iniecisse mucronem.
Cruda manus loca muneribus [239 1Kb] uacuata retentat,
Plagisque affectum uariis multoque cruore
Respersum rapiunt, tractumque sub antra retrudunt;
 Custodes adhibent laceram defendere predam.
   uerbere tentatum sed non miseratio summa
Deseruit famulum, Petrus nec spreuit alumnum.
Redditur huic celo lumenque refunditur actum,
 Reflagransque pares lux intrat mira fenestras,
Elinguis loquitur, redeunt lingue organa secto.
Insuper accumulat Rector suffragia passo,
Admittitque uiros Patrem reuocare fideles.
Arcibus atque Petri cernente, loquente relato,
Excelsus benedictus, agens miracula solus,
Acclamat populus, laudans promissa ferentem;
In se fidenti cui fit lumenque, salusque,
Os et lingua Deus, tutans et numine firmans,
Confortansque uirum, felicia gaudia dando
Deuotis, tremebunda feris discrimina beluis.
   Nec seuire tamen scelus aut supplere quiescunt.
Irrepunt domibus, predis bacchantur et armis.
Prouidet at Dominus rapto solamina seruo:
Spoletique ducem cuneorum robore septum
 Dirigit obsequiis, mirantem munera celi.
Que passum respersa ruunt inuisere ciues,
Diuersique gradus, etates, uulgus, honores
Urbibus Hesperie pro mira tropea serentes.
   Hec quoque trans Alpes in Gallica rura resignant,
Stipantes Patrem supero splendore micantem.
Clarificant diuina pio magnalia regi [240 1Kb] .
Qui proceres genitumque suos precedere gressus
Legans, ipse celer sequitur fieri obuius alte
uirtutis sacro clarissima dona ferenti.
Undique laus roboat, tonat undique gloria Christo,
Hymnisonis mistus grates laudesque frequentat
Rex turmis; refluunt lacryme per gaudia fuse.
Magnificatur opus populis mirabile Christi,
 Fertur apostolicum palme super ethera culmen,
Et Petri famulus digno celebratur honore.
   At furor immitis uacuos tutore per agros
Sacrilego luxu grassatur et ignibus atris:
Augmentansque malum furtis furit insidiarum,
Fraudibus insequitur pulsum lacerantibus [241 1Kb] hostem.
   Nec longum sedet almus apex absente [242 1Kb] duello.
Hoste quati ceco maculari crimine furuo
Haud patitur; bellum repetit, campumque reposcit,
Exsertusque urbem positumque retentat agonem.
Comperto ducis aduentu, grex obuius ire
Pastori feruens properat; simul agmine facto
Egregii Patres, clerus, clareque caterue
 Diuidui sexus, uarie regionis et oris,
Laudibus attollunt celebrantque acromate [243 1Kb] Patrem,
Culmineque exceptum suprema sede reponunt.
   Fascibus ille licet pollens, obiecta piare
Haud renuit, dat se inquiri, dat et hostibus ausum
Dicendi. Nihil aduersus dum tramite ueri
Ferre [244 1Kb] queunt, Francis tandem censoribus acti
Mittuntur regi: Karolus quoque cognitor urbem
 Aggreditur, primosque uocat sacri ordinis, atque
Stemmatis Aeneadum Teucrorum et lumina regni.
Nec tamen ulla Petri censent [245 1Kb] fastigia sedem.
Immunis hec cunctorum se crimine cunctis
Expiat applicitis. Proceres preconia Christo
Leta ferunt, regique poli natale frequentant.
   Laudibus eximiis summique nitoris honore
Sumit apostolica augustam rex sede coronam.
Conclamatur honos Romanis Patribus auctus,
Imperiique nitent Francorum sceptra decore,
Regis et ad regnum genitus sacro unguine surgit.
Rex mensas argento offert rutilante coruscas,
Aurea uasa super gemmis stellantibus addens,
Altar cum basibus radians, et tegmine culto
Crux claris Euangeliumque micant hyacinthis.
 His Christus donis, Genitrix, proceresque coluntur
   Sacrilegi dantur lanii, censente senatu
Exsortes agris, alterna piacula fassi.
   Pace fruens presul, fabricis ac cultibus instat,
Impensisque piis non cessat comere templa,
Muneribus, uelis, aris, uasisque, lauacris.
Pauli tecta soli subito collapsa tremore
In melius reuocat, cultuque reformat honesto.
   Hec et multa subhinc numerosis dotibus augens,
Iura precum cumulat, seruandaque Gallica [246 1Kb] tradit
Ascendens iter Domini preeuntia uota.
   Sic decus Ecclesie postquam feruente propagat
Assiduus nisu, pietatis munere; compta
Emeritus superi splendoris sumitur aula.

De Stephano quarto  .

    Extulerat gradibus Stephanum, conscendere cernens
Moribus ac probitate uirum cui cura tenere
Actibus et uita, uerbi que luce serebat
Utilis unde sacris aptusque Petrique probatus,
Ferre uicem dignus diue preponitur arci.
Seruandeque studens paci, firmandaque iura
Ecclesie curans, Francorum illustria promptus
Regna petit, cui celsa piis mox regia seruit
Obsequiis culto, donisque potentibus uso.
   Effert hinc nostram celi, qua Francica lumen
Gens subiit fidei Ecclesiam, Remense uenustans
Officiis templum  : Lodowico stemmata regni
Cesareosque addens auguste lucis honores,
Remigiique apicis fastu sublimat alumnos.
 Cesare que poscit meritis [247 1Kb] gaudente capessit:
Insuper accedunt donorum insignia macto [248_249 1Kb] .
Quin etiam sedes et iura domestica confert
Imperii consors Romani et culminis heres,
Heredem faciens in Francica predia Petrum.
   Papa Redemptoris sectans uestigia seruis
Crimina laxantis, sublataque regna [250 1Kb] rependens,
Extorres patria reuehit pietate paterna.
 Et quantum datur, Ecclesiam splendoribus ornat,
uasa crucesque colens, sacra peripetasmata [251 1Kb] condens.
 Nec longum terris exsul celestia flagrans
Linguitur; at raptus tenebris, adiungitur astris.



CAPUT XI De Paschali papa.


    Susceptum propero Paschalis honore secutus
Resplendet, studiis castus, pius, inclytus, insons;
Magnanimis, largus, hilaris, deuotus, honestus,
Mansuetusque; preces uigil ac ieiunia tractans;
Susceptor peregrinorum, solator egentum.
Unde datus meritis monachorum effulserat abbas,
Excrescensque operum fulgore, suprema uocatur
In iura Ecclesie centesimus auspice summo,
Romanoque simul uotis ceunte senatu.
    Hic positus precepta Patrum uel legis habenas
Robustus solersque tenet, celebrisque promulgat
Scita gubernator, blandus probitatis amicus,
Sacrarum restaurator cultorque domorum,
Conditor almorum passi que pignora nactus.
Ampliat iste stipem clero, fert munera celo,
Nexibus educit per regna remota subactos,
Ponderibusque auri uinclorum pondera soluit.
Africa transuectos, redditque Hispania captos:
Gaudet queque suos respectans patria natos.
   Martyris hic pape Sixti solemniter ornans,
Membra Petri meritis florente recondit in aula.
Is quoque sanctorum Processi et Martiniani
Deponens [252 1Kb] cineres, digno pertractat honore,
 Muneribusque colens patroni illuminat edem,
Argentique libras auri dat pondera signis [253 1Kb] .
uascula, uela parans, claues quoque fabricat auro.
   Contigit igniuomi furibunda fraude draconis
Flammarum peregrina globos per culmina ferri.
His simul absumptis Romana in menia spirans,
Porticibus Petri feruens irrepserat estus.
Pressa obliuiferum proflabant pectora poclum [254 1Kb] ,
Nuntia dum pape hec secreta silentia rumpunt.
Ille fide fidens, rapido petit atra uolatu,
Bella triumphantis perstringens arma furoris.
Stat magnus uelut oppositus mons, igne reliso
Obsistens flammis, precibusque incendia sternit,
Exstinguitque feros Cepha tutore uapores.
Orando pugnans, campum neque linquit agonis,
 Noctis dum tenebras uotis euincit et ignes.
   Detrimenta dolens inopum, uastata reponit,
Restituens passis culpe que flamma uorarat:
Aurea dona ferens, uestes uictusque reformans.
Siluarum superadiicitur data copia tectis
Ut prius edendis. Et ne de fraude patrata
uel damno Ecclesie truculentus gaudeat hostis;
Rapta focis Petri reparatur porticus aucta,
 In melius surgens, potiore educta nitore.
Presul apostolicos auleis inserit actus,
Et mirabilium templi colit ora decore.
Culmina Praxedis renouans, uariaque uenustem
Luce, triumphalem fulgoribus erigit arcum.
Plurimaque excipiens cariosis pignora bustis,
Eruta iustorum reuocate [255 1Kb] destinat aule,
Seruorumque Dei cetum simul aggregat almum,
Instituens Graio pangi modulamine laudes,
 Ruraque dat sacris seruitorum usibus apta.
Zenonis iste locans cineres, oracula [256 1Kb] condit,
Accumulans decus argento auroque refulgens
Historiisque colens gemmarum et lumine palmas [257 1Kb]
Lucifere dominatricis restaurat et addit
Menia, muneribus uelisque et cultibus ornat.
Cecilie cernens incumbere casibus edem,
In meliora leuat restructis culmina septis.
Defessum precibus quem celica uisere uirgo,
Affarique probat dignum tamen increpat, ut quid
Liquerit inceptum querendi membra laborem,
Que sublata putat popularis credulus aure.
Ut se res habeat referens, nomenque roganti
Annotat, hortaturque piis persistere ceptis,
 Gaudeat inuento dum munere. Nam placet, inquit,
Aeterno Domino, cuius splendoris amore
Me passam constat, nouiter quo me ipse repertam
At te constructi templi munimine condas.
His dictis, celeri repetit celestia saltu.
Papa reuelato letus tam lucis aperte
Indicio, indagans thesauri cessa [258 1Kb] talenta;
Repperit eximiis pretiosa monilia gemmis.
     Hic Nordmannorum nostrum delegat Ebonem
Barbarice genti, lucis uiteque ministrum.
   Aurea uirgineum celabant tegmina pignus:
Carbasa martyrii rutilabant sanguine clari.
Que Pater almificis manibus pia munera tractans,
Colligit inducens urbi instrumenta salutis:
Atque locans thalamo [259 1Kb] candentia membra decoro.
 Infertur simul inuentus uirtutis amator
Sponsus [260 1Kb] , lucrato pacti cum fratre pudicis [261 1Kb] .
Maximus, Urbanus, consors quoque Lucius are
Depositi. Turme [262 1Kb] capiunt pietate nitentes,
Hymnidicesque choros digno solamine fultos,
uinetis, agris, domibus, famulisque leuatos
Cultibus argentum inuehit plus mille librarum
Aucta paludamentorum [263 1Kb] dos multa decentum.
 uirgineasque nouans presul splendore cateruas
Restituit prisco, res addens usibus aptas;
Diuersisque aulis diuersos auget honores.
Aurea dona ferens uasis, inconibus aris,
 Argentoque colens artus, altaria, conchas;
Marmoreum cumulat decus, ornamentaque Serum.
Hec polo terris sata centuplicata receptat.



CAPUT XII. De S. Eugenio secundo, ualentino, Gregorio Iu, et Sergio papa.


    Sorte ministerii Eugenius perfungitur alter,
Corde pius, sensu doctus, sermone disertus;
Iocundus, largus, meditator sedulus almi [264 1Kb] ,
Aequus, auaritie contemptor, litis et osor.
Sub quo pace nitens atque ubertate redundans
Tripudiat mundus, regimen quantum datur ornans.
   Hic Pater ecclesiam rituli splendore Sabine
Cessi [265 1Kb] olim decorat, donis locupletibus auget.
Expulsos dudum ciues pietate paterna
 Excipiens reduces, cumulato munere ditat.
Pontifici nostro [266 1Kb] , pridem data iussa relegat,
Barbara corda colat monitis, corroboret actis.
   Hecque inter celeri super astra uocamine rapto,
Huncque ualentino cursu breuiore secuto,
Gregorii quarto lustratur nomine Roma.
Qui licet obsistens, cunctis tamen ordine uisus
Abripitur dignus, summaque in sede locatur.
Sparserat ille quidem passim uirtutis odorem
Iampridem, celebris, solers, probitate refertus,
Sensibus ornatus, salsoque lepore modestus,
Dogmate catholicus, moderato regmine iustus;
Aetherie cultor legis, speculator ouilis;
Pauperibus uiduisque pater, miserator et attor.
Terrea despiciens, meritis celestia querens;
 Sanguine preclarus, sancto preclarior actu.
Sollicitus, sacra iura, preces, ieiunia tractans.
Hunc que uirtutum rapiunt ad culmina penne.
   Has quoque sublimi non cessat comere fastu,
Dum decus amplificans templis, cultumque, nitores,
Restaurans decorat sacras ornatibus edes.
Transfert Gregorium clarosque in lumina [267 1Kb] testes
Profert, muneribusque aris uernisque uenustat.
Marci basilicam renouans multo auget honore,
Quam prius excoluit uotis, nunc dotibus ornans.
   Hanc pluresque alias opulento fenore ditans,
Ductibus undarum reparat fomenta parari,
Atque domum Petri prisco de more rigari.
   Ecclesiam diue uirtutum luce Parentis
 Effulgere uidens, deuoto attollit honore.
Laudibus instructas adhibet statuitque cateruas,
Premunitque domum, donis locupletibus explens.
Disponensque altar, sanctorum busta coarctat.
Diuersas reuocat fabricas, cellasque, gradusque,
Atria, picturas, exedras, claustra, lauacra.
Preterea curas arcendis corde uolutans
Hostibus, instaurare nouis stat [268 1Kb] menibus urbem.
Fundatamque locans firmis educere [269 1Kb] muris
Persistit, proprioque uocat de nomine [270 1Kb] , quondam
 Hostia que priscis gliscens sit dicta colonis.
   Instruit inde sibi Rome sociisque futuris
Aedes hospitii, ditansque ornansque dicatas
Celicolis aulas, celi sustollitur aula.
   Sergius hinc uacua discussa nube tumultus
Sortitur cathedram, celebri censente senatu,
Culminis hunc fastu precelso et regmine dignum:
Ut pius a puero castis qui fotibus [271 1Kb] altus,
Artibus instructus, claris Patribusque nitebat.
 Premissis aptus, pollens et charus alumnus,
Germine prefulgens, purus probitate fidei,
A Christo missus, populis uirtute supremus:
Ore cor expromens alacri mentemque benignam,
Strenuus Ecclesie rector, defensor, et altor
Indigni cetus, commissi tutor ouilis.
Dispersos pietate gregans, seruansque gregatos:
Labilium [272 1Kb] temptor, Sophie robustus amator.
Tranquillus, patiens, culpas ignoscere largus,
Culminis infensum uindicte surripit hostem.
Sicque simul cunctis gaudentibus ardua scandit.
   Francicus Induperator ubi fastigia nactum
Hunc audit, genitum Romana ad menia mittit,
Hesperie quasdam sociis populantibus urbes.
Nimbosis subito uernans obducitur ether
 Nubibus, ignea tela micant, iuuenumque ferorum
Corda metu sternunt, nonnullos funere pressant.
Augusti sobolem prestanti presul honore
Suscipit. Interea stipantum demone quemdam
Prospiciens raptum, tactus spiramine summo
ualuas papa iubet templique repagula claudi,
uersus et ad procerem, monitis ita fertur adortus:
Sincera si mente uenis, si corde benigno,
Ecclesie si pro regnique urbisque salute;
Hec nostro tandem penetra sacra limina iussu.
Sin secus, haud nostra has pandet tibi cessio portas.
Testato se nulla dolis molimina princeps
uoluere, mandatis referantur pessula Patris:
Ingressique aulam laudes ac uota Tonanti
 Dant Antenoride [273 1Kb] Aeneadeque, superna canentes.
Papa tuens urbem immunem, regemque coronans,
Disponit sceptra, Augusti dat regmina proli.
   Pontifices comitesque repugnantes sibi, celso
Preterit eloquio, rutili ferit impete ueri,
Mitificans tumidas pietatis robore mentes.
Nec Petri proprios puero seruire clientes [274 1Kb]
Cesarei patitur iuris; quin culmina seruans,
Damnatis ueniam, censoribus edit honorem,
Oraturque [275 1Kb] alta procerum ceruice subacta,
 Pacis et instructor populo ueneratur ab omni.
   Ille Deo hec reputans, aras et templa uenustis
Exornat fabricis, cultis dat tegmina ueris,
Muneribus ditat, sanctorum pignera condit,
Dedicat erectam locupletans dotibus aulam.
Adsciscit stabilitque greges eterna petentes,
Restituitque scholam diuina laude canoram:
Et bene dispositis cathedre subit ethera rebus.
   Hostis at antiquus tabens liuore quietis,
Lucis [276 1Kb] et Ecclesie, crudelia conuibrat arma,
Instimulatque Agarenorum de gente latrones,
Qui mare transgressi Ausonie penetralia lustrant,
 Ac Romam usque pererrantes  audent
Templa patronorum Petri Paulique sacrorum
Sacrilego nisu ceco temerare furore,
Et manibus spoliare feris, uacuare nitore
Donorum, exitusque sui gaudere uigore.
Dumque improuiso properant sua gaudia fato,
Aequora trans exsultantes in Punica ferre
Regna; triumphandi uerso ordine gurgite mersi
Absorptique undis ultrice uorantur abysso,
Atque maris Rubri prisco precelsa triumpho,
Sedis apostolice pollentia culmina florent.



INCIPIT LIBER DUODECIMUS.



CAPUT PRIMUM. De quarto Leone papa et actibus eius, sanctoque Benedicto papa.


    Multiplicat Dominus meste solamina plebi,
Aspirans animis uenerandi iura Leonis
Poscere preponi, quarto hoc se nomine comi.
Qui uir apostolicis clarus fulgebat in actis
Mansuetus, patiens, largus, pius, atque benignus;
Insons, iustitie cultor, plebis moderator,
Scrutator legis, uigil, oratuque suetus;
Serpentis seruans oculum, mentemque columbe;
Relligione nitens et amans, pietate renitens,
Indiguos refouens, sese et lucra terrea temnens.
Sponte datus studiis puerilibus ibat ab annis
Perfectum usque uirum; monachos interque probatos
Integer elucens monachus, probitate supremus,
Degit ut extremus, quibus ad sublimia uectus
 uirtutum gradibus, ritulo splendebat honore.
Hisque micans meritis, Patribus raptatur ad alta.
Premissis [277 1Kb] claraque manet uirtute coherens,
Dum subit eximium Ecclesia cogente tribunal.
   Hinc quoque pre signis radians, uelut alta lucerna
Enitet, illustrans animas sedemque nitela.
Aulas muneribus, culmen uirtutibus ornans;
Pendula restaurans, et consistentia tutans:
Usibus instituens, fabricis et honore uenustans:
uespertina iubet Petro preconia pangi;
Laude palam decorans abeuntis festa diei.
   Terret humus uibrata hominum trepidantia corda.
At Pater almificis insistens pectore uotis,
Si qua uidet remouenda, mouet; disponit honores,
 Sacratosque gradus misti aggregat agmine uulgi.
     Pontifici nostro Hincmaro bis pallia legans,
Dat primum festis, ad sedula uota secundum:
Ulli quod nunquam testatur cedere Patrum.
   Que rabidis ausus manibus diuellere predo
Barbarus, is digno satagit reparare nitore,
In fabricis uasis, uelis, crucibusque, coronis:
    Interea retro cecis horrore cauernis
Lethifer exoritur serpens, gelidique ueneni
Rex basiliscus atrox lethi pernicis inustor
Grassatur latebris, mortem propiantibus afflans,
Sternere funesto ualidus quoque lumine uisos.
Territus immani populus lue, nuntiat hostem
Haud accessibilem Patri. Suffragia nota
Ille petens, iugibus uotis ieiunia nectit.
Tandem clara dies regine assumptio celis
Regiparentis adest, uia dira per antra ferebat
uirginis ad templum: comitatus papa canoro
Agmine procedens, horrendi obscura cubilis
Aggreditur, cunctis pauentibus, unus adortus
Accedit, seueque specus fera limina calcat.
Inque polos mentem, palmas et lumina ducens,
 Effusis Christum lacrymis precibusque uocauit:
Et plebem prece contutans, ad sacra profectus
Debita persoluit, mortemque piamine [278 1Kb] uincens,
Oratu pestem penitus uanescere cogit:
Perniciem perdens, ubi sancta precamina fundit.
   His exturbatus foueis, ferus ignea uoluit
Corde uenena draco, flammisque retentat [279 1Kb] abactis
Ereptum sibi iamdudum Petro auspice uicum,
Paschalisque reformatum quod dote cluebat,
Gregorii meritis habitatum gente [280 1Kb] lucrata.
uires ingeminans in menia peruolat ignis,
Proxima queque uorans. Populorum examina contra
Frangere bacchantes conantur nisibus estus.
Flatibus at seuis incendia celsius acta
 Aedibus absumptis audent petere atria Cephe.
Auditu presul perculsus corda sinistro,
Concitus occurrens, flammarum in prelia fertur,
Obuius atque glebis certamina diuidit obstans:
Et crucis inuicte digitis signacula prodens,
Altius efflantis spiramina proterit ignis
 Cum prece, tum cruce ferales superante uapores.
Signiferi nec ferre ualens insignia feruor,
In se collisus, cineres considit in imos.
Restituens euersa Pater, uacua atque refercit
Culmina, muneribus cetus restaurat, honores
Amplificat donis, sancit rata, roborat acta.
   Octauam stabilit festi celebrarier alme
Regine superi Regis sine more Parentis.
Deuotum larga populum datione decorat,
Templaque prouisis pietate nitoribus ornat.
Exsuperant numerum sacras oblata per edes.
   Antiquo muros reparans munimine firmos
Restruit et portis, regit, obicibusque serisque:
Turresque educens, fabricis sublimibus aptat.
Insuper et portum miro munire paratu
 Aggreditur, peragitque opus eximiumque decensque,
Ut le subiectis presentibus atque futuris.
Prestruit hic callem, ne inuadere feruidus urbem
Hinc queat hostis, agitque procul naualia furta.
   Pignora multorum passim neglecta piorum
Repperiens, leuat, affectu conditque benigno.
Horum plura locans templo quod rexerat olim,
Basiliceque Coronatis priscum addit honorem
Quattuor, amplificatque decus, cumulatque patronos:
Multiplicat cultus aris, et ditia dona.
   Huic aliisque ferens complurima pluribus aulis,
Gens inimica fretum, predasque retentat [281 1Kb] iniquas,
Qua tulerat lethum, cupiens Petri arce tropeum.
Solamen rebus direque cupidinis haustus
 Ferre calens, Italos peruadere nititur agros.
Insperata suis Deus ut suffragia seruis
Prouidet, ac gentes pelagi secreta colentes
Aduehit, hostiles contra pugnare phalanges.
Quos Pater auxilii annisu uenisse probatos
Excipit, et sacris refouet, benedicit et armat:
Prosequitur lacrymis, precibus tutatur et auget.
Qui strati ut decorant humili suplicamine papam,
Hostibus intrepidi occurrunt. Potiora triumphi
Aetherei monstrare studens eterna potestas,
Euocat aduersis contraria flabra carinis.
Applicitas que littoribus propellere cumbas
Insurgunt, tolluntque polo furesque ratesque.
Fluctibus hinc rapte, mersis uerguntur arenis:
Absorptique uadis, celo pugnante marique,
 Diuinam sensere manum prohibere petitis
Sese oris; lapsi gladioque fameque necantur.
   Seruitiis quidam Aeneadum pietate iubente
Seruantur, gaudentque piis seruire ferini.
   Preueniens cecos inimici militis actus
Papa sagax, inter decorandum cultibus aulas
Menibus aggreditur Petri munire sepulcrum,
Aequiuoci decessoris conamina Patris.
Quod nutu Domini Francique iuuamine regis
Nisu perficiens agili, sancta agmina cogit.
Et cinere aspersos, pedibus per menia nudis
Circumducit ouans cetus plebisque magistros:
 Expletumque precum munit munimine castrum,
Illesum perstare petens et ab hoste quietum,
Siue triumphorum benedici munere poscens.
Sicque Deo grates referens, Petrique cathedram
Laudibus almisonis ornans, donisque uenustans,
Magnificis Patres, cuncte dat gaudia plebi.
   Presidium ipse nouans aliud, peregrina receptat
Corsica, quos mittit populorum examina Cephe.
   Hinc rebus bene dispositis, portu, urbe, soloque
Ausonie tuto, digna mercede potitur.
   Orphana plebs Patris abscessu solamine captam,
Se deflens, Patribus claris cum milite iunctis,
Iesum corde petit prono, se Presule digno
Solari; nec abest Dominus haurire moratus
Seruorum gemitus, dum spirat mentibus uno
 Ore simul cunctos Benedictum poscere Patrem,
Aetherio qui rore ferax, puerili uisus ab euo
Gliscere fecundi studiorum munere fructus.
Lucis aquas portare [282 1Kb] capax, retinere fidelis,
Promulgare sagax, pacis sectator honestus,
Compatiens iussis, humilis parere benignis,
Carnea proculcans, tenebrarum uicerat astus.
   His radians meritis in sancto clara senatu
Iura capit, Patribus ueneranda luce sophie
Coniunctus, blandi refugit captacula mundi.
Indiguis dare opes doctus, ieiunia, laudes,
uotaque feruenti Christi meditatur amore.
Ardua quis nactus summa ad fastigia lectus
Poscitur. Ille preces contra lacrymasque ferebat,
 Pondere ne tanti suplicans premeretur honoris.
At pia plebs accensa Deo, persistere cepto,
uimque inferre uiro, sumptisque educere raptum
Certatim properans, hymnos et cantica diua
uoce ferens, hilari celsa in sacraria tollit:
Omnis et exsultans urbs gaudia clara frequentat.
Sicque simul cunctis uernantibus apta seruntur
Scita libris, celebrique Patrum signata notatu
Legantur, procerum [283 1Kb] rite insinuanda fauori.
   Callidus insurgit coluber, laqueatque ferentes,
Damnatoque ligat legatos culmina [284 1Kb] ferro.
Atque dolis nexos ad regmina Francica mittens,
Fascibus a summis Romanas suadet ad arces
Primates properare uiros, ac fraude calentes.
His etiam quosdam nectens adsciscit ab urbe.
 Ius legatorum diris quoque gentibus almum
Electi uiolant, missis custode retentis.
Insuper et plebem uafra caligine iussa
Menibus eliciunt, Petrique micantibus urbem
Intreunt telis, subeunt prauo agmine templum.
Celica signa [285 1Kb] terunt, seuis hec ignibus urunt,
uastant etherias populo plangente figuras.
Haud ea sufficiunt inuasori; urbe subacta
Conscendit Lateranensem toruo impete sedem.
Depositus propriis, aliena cacumina captat,
Deiicit allectum solito, residetque repulsus.
Nec contrectanda tam cruda sorte cathedra,
 Tegmine nudatus mentis, tetro angue ligatus,
Cultibus exspoliat uirtutum luce cluentem,
Plagisque afficiens, subigit custodibus atris,
Damnatis damnatus agens damnata ministris.
   Urbs gemitu fletuque fremens, ululatibus omnis
Insonat, ordo pius planctu sacraria replet,
Alta sacerdotes suspiria corde trahentes
Infundunt lacrymis pullas squaloribus aras,
Astrati tanta redimi improbitate rogantes.
   uenerat alma dies sacrando culmine digna.
At decus indignis indigno queritur actis.
Legati siquidem procerum turgore frementes
Concilio insiliunt Patrum, punire minantes
Ensibus obstantes, baculisque elidere rectos.
Sed mens pontificum, ceu mons, immota resistit
 Flamine fixa Dei, non consentire profano,
Cedere nec penis, terrorem temnere mortis.
Cernentes animos diuino robore nixos,
Consiliis hostes uariis incepta uolutant.
Nunc blandis laqueare uiros, nunc frangere duris
Enisi, nunc morte pios superare minati.
Illi tradere se potius per singula queque
Membra trucidandos, quam diro anathemate sterni
Dantes [286 1Kb] : increpitant rabidos, oracula pandunt
Diua super rebus, quis non obsistere fas sit.
   Interea residere tumor, minui furor actus
Cordibus inspicitur, furiosa superbia frangi:
Soluitur improbitas, soluuntur limine cetus.
Tertia lux rediens templis Romana reducit
 Agmina, cuncta petunt Benedictum accedere Patrem:
Hunc solum aptari reboanti uoce resultant.
   Mirantur magis infense concordia partes
Pectora, clamque sibi populi capita alma cientes
Conflictus agitant, certamina ceca retractant,
Inuictosque probant histos [287 1Kb] tum lumine ueri
 Lustrati cedunt, animo conamina tetra
Linquere, depositumque reum capta arce repelli.
Reiicitur raptor turpi per probra repulsa,
Gratificisque choris modulans plebs leta triumphat,
Electumque decusatim [288 1Kb] splendore uenusto
Affectum repetunt, et equo sessore dicato
Attollunt prisco, diuum ad presepe uehentes
Luce coronatum populi candore nitentis
Letitie, precibusque instant, ieiunia clara
Concelebrant, manant lacryme per gaudia ducte.
His hostes superi radiati lumine solis
Accedunt, tremulo compuncti corda pauore,
Ore ducis lecti uestigia digna petentes:
Fassi errasse, capique Patris bonitate rogantes.
Matris at ille sinu recipit, puraque benignus
 Oscula mente ferens, blandis amplectitur ulnis.
Solaturque metum, gaudere coisse resectum
Christi precipiens unitum numine templum.
   Cesarei properant legati, presulibusque
Coniuncti, cleroque simul populoque gregato
uocibus hymnisonis septum gaudentis ouilis
Restituunt sedi uirtutis honore petite.
   Sic redeunte die diuo fulgore decora,
Oblatus Petri solio sacrisque dicatus,
Iuris apostolici summoque cacumine mactus,
Aetheria ut radiat lux tempestate subacta,
Dat dignis Christi rutilare nitoribus aulam.
Luce micans supera, doctrina preditus alta:
Interiora colens, at non externa refutans.
    Templorum facies pretiosis munere signis
Illustrat, uariis ditans fulgoribus ornat,
uestibus, historiis, uasis, librisque coronis
Replet, lapsa nouat, dudumque amissa reformat.
Tamque suis aras quam regum dotibus auctas
Dimittens, renitere poli festinat honore.



CAPUT II. De S. Nicolao papa, Benedicto papa, et Ioanne Rauennate.


    Sublato pastore Patres Romanaque pubes
Mestis incumbunt lacrymis, gemitusque resumunt,
 Atque precum feruore uacant, ieiunia tractant.
Excubiis instant, qui sit succedere dignus,
uirtutum pietate rogant, ostendier almum
Preponique Patrem, superoque nitore uibrati [289 1Kb] ,
Unanimes censent Nicolaum iure petendum,
Ut qui primeua radiauerat indole sanctus:
Ludicra despiciens, animis inhonesta repellens,
Sobria suspirans, patienter seria uoluens.
Sincerus, humilis, studiorum castus alumnus,
Moribus effulgens, animi dulcedine pollens.
Quis rutilans studiis presagia clara ferebat,
Se gradibus quondam subiturum culmina celsis.
Hortatuque Patrum cleri consortia nactus,
Profecit cultu uirtutum et honore sophie.
Hinc Patribus suppar, predecessoribus aptus
 Emicat, annexusque pio famulatur honore.
Charior atque magis renitet, quo clarior exstat,
 Consiliisque datus Benedicti preminet unus:
Asseclis de mille iugem quem presul habere
Legerat, hoc sanctis socio perfunctus in actis,
Optati extremum calicis [290 1Kb] dum percipit haustum.
Huius et euectus humeris tumuloque locatus,
Dimissa comitem gaudet florere cathedra.
   Aedibus abstractus Cephe pauidisque latebris
Qui solio erigitur renuens, humilique reclamans
Se uoce immeritum tanto uernare decore.
Impote sed nisu. Nam mox grege, plebe, senatu
Cinctus et abductus, sacratur Cesare coram,
Augustoque astante sacros sortitur honores.
   Et sacer alma gerens urbem candore coronat,
Letificat regem, conuescitur, abdita cordis
Lumina declarat, regis sibi nectit amorem.
 Prosequitur dulci mentis bonitate modeste
Alterutrum, proceres sese amplis cultibus ornant.
Donis afficitur presul, famulatibus uti
Cogitur Augusti, regem diualibus orsis
Imbuit, et proprias repetentes mutua sedes
Oscula dant pacis; discedunt corde iugati.
   Moribus almificis degens et dogmate clarus
Papa lepore catus, uotis atque actibus altus;
Indiguis largus, uiduis miserisque benignus;
Tutator populi, cuncte fit amabilis urbi.
Ecclesias uaria satagit ditare nitela,
uasa ferens claris auri argentique talentis.
Historiis comit uestes, gemmisque uenustat.
Secretoque nouat formam urbem fonte rigantem,
Pontificum fundans edes reparansque decorat.
 Graiugenum regis legata ac dona receptat.
Scitatus ueneranda urbi responsa serentes
Dirigit, Aeolidum corruptos munere ceco
Discutit, indagat: uerum rea crimina cassat,
Iudicii praue deiectum sede reformat,
Deponitque ausos leges temerare sacratas,
Et pia directo disponit iura uigore.
   Mitificaque Rauennatem ratione Ioannem,
Ciuibus exhortans posita mansuescere lite.
Cedere turbidulis, sudis insistere curis.
Dum nequit oratu crudam deflectere mentem,
Concilio quoque temnentem se ferre [291 1Kb] uocanti
Dat sacris sacro exsortem censente senatu.
Ille proterua sequens, mundi fastigia contra
Sollicitat, legatorumque inflatus honore
 Sceptrigeri Romam comitatus milite tendit.
Mitibus admissis, uacua sed sorte recedit.
   Hinc Pater expetitur plebem recreare Rauenne
Diuulsam uice chirurgi ratione medentis.
Pastorem metuens aulam lacerator ouilis,
Cesaream repetit; sed abhorretur grege cauto,
Cesare deuoto, fastumque remittere iussus,
Preceptisque Patris subdi; ruit alta relisus
Corda importunis patronos poscere uotis.
Dantur item duro actores; his perditus urbem
Aggrediens, papam solito libramine Sixtum
Sentit, et immota moderamen lance ferentem,
Legibus instructum, sapienter scita serentem.
Patribus adscitis inuicta ut robora cernit,
 Ceruicem reprimens, seque in lamenta coarctans,
Legatos lacrymis miseri suspiria cordis
Lugubris ad Patrem gemitu legabat anhelo.
Compatiens censor, Dominique imbutus amore
Ad uitam reuocantis ouem per deuia lapsam
Querit aberrantem, recipit discrimina flentem,
Luctibus orantem, leges seruare fatentem,
Crimina purgantem, famulatus iura uouentem.
Absoluit laqueis [292 1Kb] , priscoque reformat honore.
Dicta scita, probat pape decreta senatus.
    Turbine sedato dat limina cultibus alma,
Muneribusque micare piis, uernare figuris.
Inuidia abiectum restaurat rite ministrum
Agni, sollicitus sponse renitere decorem
Inclytus Ecclesie paranymphus; quam sine ruga
Et macula sponso intactam perferre flagrabat.
Insistit studiis commisse regmina castis
Ducere, si qua putri squalerent labe, piare.
   Regem discutiens gentis quo iure Sicambre
Punit adulterii, fautores ense recidens
Morbiseco, pestique precum pietate medetur.
Legatos abolere nefas, pacemque referre
Dirigit elise per Gallica rura columbe.
   Luce procul uisa, diuo rutilare nitore
Certatim populi radiis lustrarier orant.
 Aethereis Romam inde petit legatio crebra,
Crebrior et solito, celique cibaria poscit.
Suscipiens dapibus satiat quos papa cupitis,
Irrigat ac paradisiacis sitibunda fluentis
Pectora, Bulgarice fundit quoque flumina genti
Australi tribuens Boream uernare decore.
Sicque nothum [293 1Kb] inueniens aquilone rigescere, flammis
Ardoris superi missis accendere curat
Igniferis Patribus, comitatis luce ualenti
Irradiare pios, exurere luminis hostes
Mirifici Patris, cui fert elemosyna nomen,
Indiuisa comes uite patrata Ioannis,
Auribus archiuo ex Graio resonare Latinis
 Prestat, Anastasio iussis parente ministro.
   Presulibus restauratis Placentia pulso
Peruasore nitet; pastore Suessio floret.
Plectitur induperator atrox, Petri emulus aule.
Plectitur et papa damnatus iudice mechus [294 1Kb] .
Patre recepta suo Grecorum urbs regia gaudet.
   Priscorum Pater hic reparans insignia Patrum,
Templorum renouat fabricas, triclinia, cellas,
Bustaque sanctorum releuans splendoribus ornat.
Adsciscens fouet almificas stipe duplice turmas [295 1Kb] .
Afflictisque patrem dulci se pectore prebens,
Aerumnas refouet, parat opportuna medendis.
Ductibus atque reformatis rigat atria Cephe,
Gregorio partum restaurans robore castrum.
Preualido fulcit, murisque ac milite munit,
 Ut Domini populum ductans in castra polorum,
Regmine solerti iustoque libramine uexit.
Indicium schede mundi per climata late:
Herebant cui mente pia celestia cura;
Excubie assiduisque preces, ieiunia uotis.
Arridens quem fertilitas et copia rerum
Extulit, ostendit largum, docuitque benignum:
Huius ut egressum fleuisse elementa ferantur.
Quo tamen is gaudet, gaudent socia agmina celi.



CAPUT III. De secundo Adriano papa, et Hincmaro presule nostro, Carolo quoque rege.


    Hinc sacra succedunt Adriani iura secundi.
Qui pius ac placidus laudatur, et ordine clarus,
Pauperibus largus, locupletibus atque benignus;
Omnibus et medius, nulli nisi charus habendus.
Compatiens passis, patientes improba seruans,
Passorumque ferens causa, longinqua pererrat
Scriptis regna, monens rigidos, reparans quoque fractos,
Iustitieque uiam iusto moderamine pandens,
Utque Patres superi [296 1Kb] Regis fastusque cercet.
Ac maculis purgare nigris regule [297 1Kb] laborat
Nunc monitu blando, nunc asperitate cubile.
     Pontificem is nostrum sumit regemque sodales,
Hincmarum et Carolum; sociosque laboris adoptat.
Sceptraque sic pariter tutari a crimine certat.
In multis etiam diuina lege regendis
 Hunc nostrum Patrem sibi fratrem adsciscit agonis.

De Ioanne papa uIII et Marino eius successore  .

   Hoc rapto capit octauus segmenta Ioannes
Culminis eximii, quique effulsisse beatis
Moribus adstruitur, doctrina ornatus et actis.
Iudicii custos, recti pietatis amator.
De Christi segete crebro zizania pellens,
 Et rationales per agros pia semina spargens:
Utpote doctiloquus, prudens, sensuque peritus,
Sollicitum qui se gregibus prebebat alendis.
   Quo Patribus iuncto solers subit alta Marinus
Regmina, qui placitus Domino et decus orbis habetur,
Augustis charus, populorum dignus amator:
Doctrinis renitens, sacris et semina diua
Cordibus infundens hominum per climata mundi.
Nam Graios superans, pulsis erroribus, unam
Reddidit Ecclesiam, scissumque cegit ouile.
     Pontificem nostrum Folconem hic fascibus ornans,
Instruit ore, manu pastoris comere iura,
Iustitieque eius congaudet promptus amori.
Inque refutandis prestans suffragia prauis,
Fert se adiutorem, multam minitando superbis
 Hunc fratrem uelut amplectens, incommoda reuelet [298 1Kb] ,
Utque fidem monet exhibeat, scriptoque reuelet.
Huius et ad nutum Patribus mandata resignans,
Contemptore super iubet exercere uigorem:
Et parti istius precibus se dedere curans,
Francorum regem affectum retinere paternum
Hortatur, solans uotisque iuuamina prebens.



CAPUT Iu. De tertio Adriano papa, et Fulcone nostro presule Carlo quoque Augusto, et de Stephano u.


     Tertius emissos Adrianus honore secutus,
Presule iam dicto Folcone studente paratur
 Remensi Pater Ecclesie, tutator et altor.
Iura sibi decoris firmans ut roboret apti,
Et contra aduersos solatia debita prestet,
Nostrumque affectu regem genitoris adoptet.
Presulibus patrem pandens se rite benignum.
   Quo cito prerepto, Stephanus de nomine quintus
Fascibus euehitur summis, qui prememoratum
Pontificem nostrum scriptis solando paternis,
Hunc dignum fratris, hunc nomine censet amici
Se promptum firmare ab eo que rite petantur.
Ille tamen seruum potius se destinat imum,
Attollitque Patrem, Dominique impendit honorem.
Exoransque rogatores pro culminis eius
Reddit luce alios, ac flagrat adire uidendum:
Barbarice impediant acies nisi uota parati.
 Ipsius ergo precum poscit munimine regnum
Tam crudo redimi seue discrimine pestis.
Se quoque conari tota uirtute reniti
Eius apostolico tendentibus atra nitori.
Que consanguineo magnati impendier audit
Widoni; sibi ceu fuerint impensa, capessit.
 Remensi Ecclesie Romana prestita sede
Intemerata iugi seruentur honore, precatur:
 Utpote iuris apostolici per cuncta fideli,
Quam certare sibi contra omnia liuida norit;
Tradita pauperibus, sacrisque addicta ministris,
Sed peruersa feris direpta furentibus ursis,
Adiuuet allisis euellere faucibus atris.
Adgaudet summus redditque leuamina presul,
Seque probat fratris deuotum in iure manere:
Hunc etiam et natum sub patris amore fouere,
Noxia que patitur ceu propria flagra dolere,
Assiduisque eius precibus pro pace rogare,
Atque petita modo uel tempore cedere digno,
Presulibus peruasa iubet quo reddere cogant
Raptorem; sacris, referat nisi rapta, repellant.
   Augusto scribens Carolo, preconia Christo
Induperatoris pro sancto reddit amore.
 Quo flagrans sublata diu patrimonia nostre
Reddiderat sancte summo sub nomine sedi;
Ac monet ut peragat quod adhuc hinc restat agendum,
Sumere perfecte queat ut mercedis honorem.
Folconi quoque gratificans, solamina confert
 Affectuque monet ceptis insistere uotis
Erga Romanam summi moderaminis arcem.
Conquestos se indigna pati, suffragia legat:
Istius ad Patris mandatque iuuamina ferri.
Sic peregrinantes sub amore et nomine Petri
Suscipiat petit, ac foueat, tueatur, honoret.
Pace laboranti totius et ordine regni
Grates inde refert, crescatque hortatur ut instans.
   Urbis Lingonice questus delegat eidem,
Contra uota premi pastorum culmine plebem,
Nec digno impetrare Patrem molimine lectum:
Pontifici Lugdunensi mandata dedisse
Significans, equo optatum sacraret honore.
Quo renuente diuque instante labore uacantis
Ecclesie, se prelectum sacrasse petenti.
 Quocirca properans, que desunt impleat urbi,
Regmina preficiat rectoris rite dicati,
Presulibusque aliis pape decreta reuelet.
Ille paratus ad hec, Patribus precepta retexit.
Regi iussa notat, quo se prohibente moratur
Rex, donec Romam mittat, certamque resumat
Notitiam, post se nulla ratione premendum
Fert iussis ab apostolicis, neque tormine mortis.
   Preterea patriis poscit se iure doceri
Dogmatibus, pape digne ut sacra culmina seruet.
 Presul apostolicus huius quoque regmina firmans
Roborat Ecclesie que sunt data munera nostre,
Iura antiquorum procerum concessa nitore.
Nemo horum quidquam minuens usurpet inique,
Nec presul detur, canonum nisi lege petatur.
Hec si quis uiolet, nisus temerare statuta,
Sede Petri digne multa dictante prematur:
Edita conseruans, benedici promereatur.
     Pontifici huic nostro synodum delegat habendam
Cum nonnullarum regionum Patribus, atque
Inter Agrippine trans Rhenensesque patronos
Audire equandas iusto moderamine causas.
Postmodo si ualeat, presens accedat, et ista
Cum multis aliis pariter pertractet agendis.
 Hunc reliquos quoque Gallorum uestigia Patrum
Urbe Biturgensi super admonet improba ferri
Iura querente sibi, cui condoleant miserantes:
Increpitans, cur non reserent presumpta silentes,
Qui se pro muro infestis opponere debent.
Iustitie zelo quocirca armentur, agonem
Aggressi Domini ad propriamque redire cathedram
Compellant presumptorem, miseratio pape
Quam cedit duntaxat ei: si tempserit, omni
Sacrorum exsortem penitus se norit honore.



CAPUT u. De Stephano et Formoso, translatione quoque sancti Calisti ad nostram urbem.


     Formosus Stephanum sequitur; cui grammata noster
Dirigit expositus supra quam sepe sacerdos,
Congaudens subiisse uices hunc regmine Petri.
Has sermone simul supplere decenter et actu
Qui ualeat, solans uehat ad potiora cathedram.
Propitiumque Deum Ecclesie testatur in huius
Culmine monstrari, quod tam tractatur honeste.
Huic se subiiciens, famulatus omnis honorem
Spondet, et excusat quod eum non uisere currat:
Atque refert grates, quod in solaminis orsa
Miserit, insinuans illum se optare uidendum,
Et se ipsius in occursum quod signet iturum,
Proficuique offert decoris crementa daturum,
Eius et ad nutum Stephani sese edere [299 1Kb] iussum.
 Resperse Ecclesie quesitas robore poscit
Muniri, eiusdem uulse ne quando rapinis
Demantur sacris, auidis predonibus acte.
   Magni pontificis Christi testisque Calisti
Membra sibi signis collata abbate Rodulpho
Cum rebus sancto applicitis [300 1Kb] , auellere quidam
Quas nitebatur. Super his consulta requirit,
Auxiliumque petit, praui quo iure premantur.
   Et quia compererat, quodam molimine summam
Turbari sedem; capiti ceu condolet artus,
 Subiectis quoque presulibus qui indebita poscant,
Ne indigne faueat, suadet, sub tramite pacis.
Ille rependit ad hec, studeant moderamina summi
Rectoris pariter uerbis attollere et actis,
Iuxta quod collata sibi fert gratia cuique:
Ne uacui sub ea serui culpentur haberi.
Quin aptos per eam fructus afferre laborent.
Illicita inhibeant, infandaque germina uellant,
Et cunctis Christi famulis suffragia prestent.
Cuius opis causa cupit huius noscere curam,
Deplorans miseras clades hominumque labores,
Hostis et antiqui captantia retia fraudis,
Quis genus humanum crudeli pellicit astu.
Hinc hereses, hinc bella mouens, et crimine gaudens,
 Sanguine feruescens, odiorum litibus ardens,
Atque Orientales hereseum schismate rumpens.
Unde sacerdotes suadendo commonet, arma
Corripiant, arcamque leuent discrimine seuo.
Conueniant igitur medium sibi poscere Christum,
Qui consulta ferat, det opem, faciatque salutem.
Ad quod pontificem rogitat contendere nostrum
Accingi, properare, moras disrumpere cunctas,
Auxiliumque malis mundo conferre ruenti.
Christus sit uia, dux Christus, uictoria Christus.
 Nec satis est monuisse semel, monitusque paternos
Haud iterare piget, Matris succurrere cladi,
Disponi synodum generali iure gerendam,
Ad quam festinet nullo impediente retentus
Pondere desidie, uberius simul omnia tractent,
Que tractanda sient: oracula clarius edant.
Barbarice gentis quis Francica regna procellis
Turbantur, nimium dolet; atque ut dextera summa
Has reprimat, procerum Christi suffragia poscit.
   Priuate legis munimine iura petita
Remensi fert Ecclesie retinenda docendo,
Ac prohibendo nefas, ne quis presumat inique
Attrectare sacris possessa aut demere cassa [301 1Kb] .
Nullaque pontificum, regum, comitumue potestas
Illicite usurpans, proprios inflectat in usus
 Que sunt Ecclesie, quam presule forte uacantem
Nullus ut inuadat, uiolentum aspiret in ausum:
Nec nisi condigno presul statuatur honore,
Pontifices, reges, clerus, subiectaque plebes
Prouideant, operante Deo ut bene tradita seruent,
Amplificent, decorent, supera mercede propagent.
Dispositum digne premisso presule quisquam
Non mutilare decus, non immutare subintret:
Usibus at maneant seruorum dedita Christi
Integra pontifici, dignis tractanda ministris.
Hec contra quisquis presumpserit acta uenire,
His se mulctatum scitis anathemate norit:
Seruator uitam mereatur habere perennem.
   Rebus Auennaci, super almi et iure Calisti,
Tum decreta pari prouexit robore fulta.
    Preterea quod compererat per deuia quosdam
Pontificum ferri, populisque exempla ruine
Dedere, et increpitos non digna rependere suasis;
Quin et deteriora sequi, nec dira cauere:
Non sine se merore graui tolerare fatetur.
Ad pacem inuitans exstinguere scandala querit,
Pontificum fastu Christus quia temnitur atro.
Noster et antistes dolet, arguit, increpat, angit.
Unde monens mandat iunctos hunc cogere Patres,
Atque alios accire probos, decretaque legis
Pandere diuine, synodum celebrare uigore
Cesso [302 1Kb] iuris apostolici munimine fultam,
Noxia uellendo gregibus, profutura serendo.
At si quid fuerit peruerse litis obortum;
 Presulis eximii seruentur cognitioni,
Dante Deo dignum ualeant ut sumere finem.
Cui se concilio tentet subducere nemo,
Quisquis apostolici consors cupit esse fauoris.
   Bellorum motus per Francica regna cercens,
Primates monet Ecclesie certare labore,
Totius cure madeant ne regna cruore,
Christicole reges bellisue armentur iniquis.
Attrectare nefas aliena, inuadere cessent.
Bella soporentur, commotio seua prematur.
Dum Roma Folco redeat, pax sceptra gubernet.
   Hec eadem exhortans ad pacem scribit Odoni,
Ne Carolum contra bellum moueatur iniquum,
 Nec uetitos ineat fines, inuadere nitens
Externi que sunt iuris, cupidusque rapinis
Abstineat, uitans rectos transcendere calles
Que Domino placeant solerti mente retractet,
Ante oculos statuens eius sub amore timorem.
   Pace laborantis congaudens presulis actis
Admonet his cauto Folconem insistere nisu,
Pax odiis ne inconsulte quesita facessat,
Regia neu celsi generis scintilla teratur.
Crimina sceptrigeri prudenti arcenda medella,
Regmine pro regni ne pessima scandala surgant.
   Hortatu Carolum solans gratanter honorat,
Gaudens hunc patrie prouectum culmine sedis,
Atque petens Christo placitum per tempora longa
Crescere iustitia, pietate, et luce sophie.
 Ac monet ut Dominum cordis pre lumine ponat,
Iussibus ipsius totis conatibus herens.
Diligat et seruet que iusta ac recta probarit
Admoueat iustis aurem, diuertat iniquis.
Sit uirtute animi, carnis prestantior usu,
Corporis ac mentis hostes ut sternere possit.
Se quoque que ualeat spondens augmenta daturum.
Panem pro grato benedictum munere legat,
Quesierat gemine quem rex sub dote salutis.
Solertes cum quis tractentur commoda mandat,
Immo sacerdotem Folconem ad talia mittat,
Cuius consiliis utillima queque decori
Edantur, regis cumulandi et culminis apta.
   Quorumdam querulo nimium clamore petitus.
Urbem indigna pati queritur, metuique clientes:
 Sedandis quibus exhibeat se Folco reposcit.
Comperto tandem is ueri moderamine presul,
Quam sit apostolicis fidus, quam iussibus ardens;
Parere ethereis gaudet, gratesque rependit,
Spondens se in quibus expediat prebere benignum:
Huius et ad uotum regum pressisse duellum.
Presulibus regique ideo mandata dedisse,
Tutius ipse Petri ualeat quo uisere sedem.
   Hunc quoque fratris honore colens, specialia legat
Munia charorum, tutandum poscit honorem,
Scandala proterere, et pacis connectere uincla:
Frenare implacidos, et ad almam cogere pacem,
Idque Petri latum fidat sibi munere donum.
Lambertum Augustum, Falconis carne propinquum,
 Ut proprium se tutari solamine natum
Significans, nostri gratissima presulis effert
uota, quibus Petri ueneratur honore cathedram.
   Sacrilegos quosdam sacrati culminis atros
Carptores, summi capitis clarissima membra
Attemerare ausos, anathematis ense recisos
Notificans, monet hunc nodos digne addere multe
Sceptrigeri quoque cognati pro culmine certet.
Sicque Parisiaco legans mandata patrono [303 1Kb]
Hos Anscherico notat esse omnino cauendos,
Ac uitanda nigri consortia dira furoris.
   Ecclesiam solans Senonum pastore gementem
Addicto latebris, damnando [304 1Kb] criminis ausu:
 In Domino sperare monet: patienter acerba
Spe decoris ferre etherei uirtute Tonantis.
Fidere se proprio solandam presule uiso:
Se damnasse feros Patribusque notasse terendos
Flamine diuino, ne quis dein talia tentet.
Missurum se legatos, ubi tempora digna
Se tulerint, quis sedentur huiusce procelle.
   Lingonici seuo raptori presulis orsa
Dirigit, ut tamdem gestis resipiscat amaris,
Pontificem reddat, damnet que dira patrarit.
Sin secus, eterne plectetur tormine mulcte.
   Sacrilegis super his patrios delegat Odoni
Sceptrigero monitus, ut sciat hos anathemate plexos:
Quos nec suscipiat, nec eis affamina iungat,
Ipsorum sese maculari crimine uitet.
 Quin immo Ecclesie prestans solamina trite,
Protegat, auxilium impendens, ubi uiderit aptum
Hec eadem Carolo mandata tenenda relegat.
   Waltarium Senonum, temerantem oracula legum,
Corripit increpitans; Trecasine intulit urbi
Regimina non lecti cur presulis, atque recepti
Ex alia Ecclesia contra decreta paterna.
Quem remouens, lectum [305 1Kb] statuit, moderamina tradit,
Sacratoque sacrum Ricueo impertit honorem:
Nullus ut obsistat scitis, comitatur euntem.
   Huic Patri Carolus Formoso grammata legans,
Seque suique apicis committit iura tuenda:
Eximias referens grates sub honore fauoris,
Se genus atque suum dignum quia laude putarit,
 Prouectumque eius gratum sibi duxit habendum.
Nouerit ergo sibi regem pro scire fidelem,
Deuotum et famulum iussis seruire paratum.
Eius presidio licitum sit fidere; tantum
Hostis apostolicam nequeat diuertere mentem.
Augustum sibi conciliet, Christumque precetur
Pro se, proque sibi commissi regmine regni.
Cuius ut in partes accedere censeat, orat:
 Ipsius aspectu solari ac famine possit.
Interea panem benedictum munere mittat,
Tutele nuliique fauens assentiat hosti.
Quin aduersa premat sacro molimine, iure
Crescat ut ipsius sumptum munimine regnum.
   Folco etiam presul grates a sede uocatum
Se referens Petri, poscit suffragia regi.
Gratificans regis quod res suscepta benigne
Tractetur, patrio foueantur sceptra nitore,
Sollicitus [306 1Kb] pro regali quod germine papa.
Suggerit ergo petens, faueat ne partibus hostis,
Roboret id magis, exaltans, et uiribus augens:
Accumulet precibus, uotisque ad sidera missis.
Pulsari adiiciens hoc ab hostibus undique fusis.
Quos rogat arceri, peruasoresque repelli,
 Predones reprimi moderamine regminis almi:
Ne inter Christicolas bellum ciuile geratur,
Naufragio Ecclesie ne gaudeat emulus atrox,
Illicitos ibi subiectis nitentibus ausus.
   Quid medicamenti impendat, consulta reposcit.
Lamberto induperatori sibi carne propinquo
Multimodam agnoscens curam dependere papam;
Gaudet, ac exposcit maneat dilectio talis.
Quem licet affinem nullo sibi iure colendum
Prodit, amicitia Patris nisi nouerit auctum.
   At Carolo regi petit hunc sub federe necti,
Huicque ambos regum solatia pendere proli.
Damnatis queat et si quid medicaminis addi,
Quoque modo uel qua hos ualeat curare medella;
 Expromi sibi deposcit seruire parato.
   Presul hic egregius Formosus laudibus altis
Euehitur, castus, parcus sibi, largus egenis;
Bulgarice genti fidei qui semina sparsit.
Delubra destruxit, populum celestibus armis
Instruxit, tolerans discrimina plurima, promptus.
Exemplum tribuens, ut sint aduersa ferenda
Et bene uiuenti metuenda incommoda nulla.



CAPUT uI. De Bonifacio papa, et sexto Stephano, Theodoro quoque papa


    Hinc subit ad modicum uates Bonifacius almus.
Ter quinos hic in arce dies expleuit honoris:
Culmina mox mutans, superat fastigia celsa,
Inque breui spatio quesita cacumina scandens,
Inter apostolici proceres ascribitur albi.
   Tum sextus Stephanus sacra regmina culmine carpit,
Durus qui nostris, propriis at durior instat.
Seua quidem legat uiuis, truciora sepultis.
Folconemque minis, Formosum concutit actis.
Concilium gregat infaustum, cui presidet atrox:
Predecessorem abiiciens ponensque patronum.
uisus abhinc meritis dignam incurrisse ruinam,
Carptus et ipse sacraque abiectus sede, tenebris
Carceris iniicitur, uinclisque innectitur atris,
 Et suffocatum crudo premit ultio letho.
   Post hunc luce breui Romani regmina surgunt.
Quattuor haud plenos tractans is culmina menses,
Aethere suscipitur; meritos sortitus honores.
   Quo rapto breuiore subit fastigia sorte
Dilectus clero Theodorus, pacis amicus.
Bissenos [307 1Kb] Romana dies qui iura gubernans
Sobrius et castus, patria bonitate refertus,
uixit pauperibus diffusus amator et altor.
Hic populum docuit connectere uincula pacis.
Atque sacerdotes concordi ubi iunxit honore,
Dum propriis reuocat dissectos sedibus, ipse
Complacitus rapitur decreta sede locandus.



CAPUT uII. De sanctis Ioanne, Sergio, Benedicto, Leone atque Christophoro.


 Ioannes subit hinc, qui fulsit in ordine nonus,
Pellitur electus patria quo Sergius urbe,
Romulidumque gregum quidam traduntur abacti.
Conciliis tamen is ternis docuisse refertur
Dogma salutiferum, nouitasque aboleta malorum,
Et firmata fides doctrinis tradita Patrum.
   Tum sacra consurgunt Benedicti regmina quarti,
Pontificis magni, merito qui nomine tali
Enituit, cunctis ut dapsilis atque benignus.
Huic generis nec non pietatis splendor opimus
Ornat opus cunctum, meditatur iussa Tonantis.
Pretulit hic generale bonum lucro speciali.
Despectas uiduas, inopes, uacuosque patronis,
Assidua ut natos proprios bonitate fouebat:
Mercatusque polum, indiguis sua cuncta refudit.
    Post quem celsa subit Leo iura, notamine quintus.
Emigrat ante suum quam luna bis impleat orbem.
   Christophorus mox sortitus moderamina sedis,
Dimidio ulteriusque parum dispensat in anno.

De Sergio et ceteris ad Leonem septimum  .

   Sergius inde redit, dudum qui lectus ad arcem
Culminis, exsilio tulerat rapiente repulsam:
Quo profugus latuit septem uoluentibus annis.
Hinc populi remeans precibus, sacratur honore
Pridem assignato, quo nomine tertius exit
Antistes: Petri eximia quo sede recepto
Presule gaudet ouans annis septem amplius orbis.
Ipse fauens cleri censura in culmine rapto
Falce ferit peruasores. Quo rebus adempto
Humanis in Anastasium sacra concinit aula,
 Tertius hoc presul renitet qui, nomine Rome,
Sedis apostolice blando moderamine rector,
Sentiat ut Christum uenie sibi munere blandum.
Quando dein summam Petri subit ordine sedem,
Mensibus hanc coluit sex ut denisque diebus
Emeritus Patrum sequitur quoque fata priorum.
   Surgit abhinc decimus scandens sacra iura Ioannes.
Rexerat ille Rauennatem moderamine plebem.
Inde petitus ad hanc, Romanam percolit arcem
Bis septem qua prenituit paulo amplius annis.
   Pontifici hic nostro legat segmenta Seulfo.
 Munificisque sacram decorans ornatibus aulam,
 Pace nitet dum patricia deceptus iniqua,
Carcere coniicitur, claustrisque arctatur opacis
Spiritus at seuis retineri non ualet antris:
Emicat immo ethra decreta sedilia scandens.
   Pro quo celsa Petri sextus Leo regmina sumens,
Mensibus hec septem seruat, quinisque diebus:
Predecessorumque petit consortia uatum.
   Septimus hinc Stephanus binos prefulget in annos.
Aucto mense super, bisseno ac sole iugato.
Disposita post quod spatium sibi sede locatur.
   Nato patricie hinc cedunt pia iura Ioanni;
Undecimus Petri hoc qui nomine sede leuatur.
ui uacuus, splendore carens, modo sacra ministrans.
Fratre a Patricio [308 1Kb] iuris moderamine rapto,
 Qui matrem incestam rerum [309 1Kb] fastigia mecho [310 1Kb]
Tradere conantem decimum sub claustra Ioannem
Que dederat, claustri uigili et custode subegit.
Artoldus noster sub quo sacra pallia sumit,
Papaque obit, nomen geminum fere nactus in annum.
   Septimus exsurgit Leo, nec tamen ista uolutans,
Nec curans, apicis mundi, nec celsa requirens:
Sola Dei que sunt alacri sub pectore uoluens,
Culminaque euitans, oblata subire renutans.
Raptus at erigitur, dignusque nitore probatur.
Regminis eximii, Petrique in sede locatur.
Sed minime assuetam linquit decoramine curam.
Deditus assiduis precibus, speculamine celsus.
Affatu letus, sapiens, atque ore serenus.
 Qui me uisentem etherei pia limina Petri
Iocunde excipiens, animo quesita benigno
Admisit, fauitque pie, studuitque modeste:
Famina grata serens, epulis recreauit utrisque,
Corporis atque anime; benedixit, et oscula libans
Ac geminans dono cumulatum muneris almi,
Pergere letantem amplexu dimisit honore.
Quem Pater omnipotens alacrem cultuque uenustum
Attollat, seruetque diu, digno excolat actu.
Et cum presulibus sanctis, consortia quorum
Promeruit, sedis prestet super ethera sedem:
Cum quibus eternum maneat preclarus in euum  .


 



INCIPIT LIBER DECIMUS TERTIUS.



CAPUT PRIMUM De sanctis Theodoro, Acontio, Seruulo et Ianuario.


 Quis numerare queat quibus illustrata triumphis
Roma nitet Christi, dum nec magnalia Petri
Gesta domo se complecti ualuisse resignet
Gregorius, uel proposito discedere cuncto,
Quis supplere putet se posse quod ille negauit?
Nunquid Theodorus famulorum cernere solus
uisentis uultum Domini uocemque loquentis
Aure sequi dignus, cuius se Petrus adesse
Seruitiis patula presentem luce probaret
Solus an obsequiis deuotus Acontius eius
uixerat Ecclesie quem dignum pandere signis
Duceret ac per eum paralytica membra leuare?
uisa uel hec tantum que digna salute puella
Menibus aut in apostolicis tolerare laborem
 Languoris nouit patienter? Seruulus unus
Rerum opibus pauper, meritorum munere diues,
Largus et indiguus, sola pietate uirilis,
Et studiis fortis, Dominum laudare dolore
Obsitus inuigilans, cuius patientia celos
Exsultare facit, queis dedita dum petit astra
Mens pia celestis spargit fragrantia tecta,
Hanc paradysiaco depromens nectare functam?
Solusue martyr templa Ianuarius
uetat inquinari criminoso funere,
Mutare uellera suetus ut coloribus
Ardere se clamante dire spiritu
Propelleretur e sacris miserrime?



CAPUT II. De sanctis Deusdedit, uictorino, Anastasio, Redempta, Galla, Romula et Mosa.


 Religionis opus solusne probabile Rome
Patrarat uates iamiam quem uisere iturum
Ezechiel Danielque legunt notique patescunt,
Ille Deusdedit, aut sutor cui sabbata solum
Aedificare domum, fabricamque extendere uisu,
Ornatus operis dignis equantia factis?
Aut uictorinus lauit bene crimina solus
Fletibus, ut commissa pio solamine functus
Gauderet laxata sibi, fulgore uibratus
Quo monstraretur meritis caruisse tenebris?
Militis an tantum unius Romana probatur
Intra castra labor, placidas ut uisere sedes
Sit meritus, solus uisumque referre nitorem
Gallaue patricio renitens genitore uenusta,
Preduce sed Petro, sponsoque uenustior alto?
 uel puer armentis studiosus simplicitatis,
Quem uis prona dedit celis, terrisque remissum,
 Celi discipulum linguarum dona probarunt,
Predictique obitus mox funera uerba secuta.
Numquid Anastasius, blandi res ponere mundi
Strenuus inuentus Romanis arcibus unus,
Scrinia dimittens, qui castra monastica legit,
Emeritusque polis accitur rupe uocatus,
Moxque secuturi recitantur in ordine fratres,
Obtentus precibus nec uoce notatus amicus?
Aut cum discipulis uitam precone beato
Dignam Gregorio Rome egit sola Redempta,
Mentis honore nitens, et hirundine digna magistra?
Romula celicorum solamine sola leuari
Lumine lustrari, celesti nectare pasci,
Aethereis fungi exequiis, et luce superna
Mosa Probi soror aut superis sola apta choreis
 Ascisci, genitrice Dei uisente uocari
Institui monitis, ipsaque petente resolui?



CAPUT III. De sanctis diuersorum locorum Italie, Honorato scilicet, Libertino et ceteris.


 At dum Gregorii uenerando syrmate prompta
Claudere carminibus modulis diffusa ligare
Conor adortus iter tam celsum, tam iuga tentans,
Ardua conuexi uereor contingere cliui,
Prata beata datosque per inclyta gramina flores
Squalidus impuris trepidans irrumpere riuis.
Sed si flante Dei currant spiramine lapsi,
Aethere dulcifluo purgari spurca ualebunt,
Ipseque aureolis stille comentur arenis.
Quo tamen hec aditum tam leta uireta petenti
Ausoniene means per rura, per oppida queram
Ignotos nutante sinus attingere flexu,
An sincera patris lustrans uestigia tanti
Summatim recolam tangendo relata profuse,
 Nota magis menti reuocans quam tecta resignans?
Fluminis immensi quis deriuare meatus
Tam ualeat uastos? Ac ne per plura negasse
 Proposito culpet, strictim libentur opima.
Diuino uel Honoratum spiramine doctum
Linquemus, celestis amor cui celica suasit,
Aequoree samnite dapes cui rupe parantur:
Multorum pater almorum qui uertice ruptam
Saxoso latere lubrici per prona ruentem
Fixit, et in Christi suspendit nomine molem,
Eripiens cellam, fratres necis impete seruans.
Num Libertinum taceam qui assecla Honorati
Doctoris meritis effulsit et ipse beatus,
Prodigiisque micans deiectus equo flagra quondam
Dum pius impertit, facilem ui prestruit amnem
Siderea, tunsis lymphanti cede caballis
Predonum, ponensque suum, dat ponere cunctos
 Dum recipit recipi, mulctata sedilia prestat,
Pauperis et uotum ligat, absoluitque phalanges:
Sic etiam Francos prede feruore furentes
 Inuoluens tenebris presentem uisibus abdit?
Quid puerum luci subtractum, matre querente,
uimque ferente, reformatum uiteque reductum,
Attactu calige doctoris stemmate late?
Cuius Honorati Libertiniue feremus
Hoc, meritis fidei annisus sed matris uterque.
Huius celsa uiri signis patientia magnis
Effertur, correptorisque magistra magistri,
 Discipulos celebres miranda in facta relinquens,
Quorum multa latent operum ueneranda piorum,
Que ducis eximii pressere silentia nobis;
At non furta uacant olerum, memorique renident
Laude retecta, Dei sub honore celebriter acta,
Gramine Seruato, prenso angue, tuente latrone,
Suppliciis digno cruciatibus hoste soluto,
Spebus solato blandis, et munere foto.



CAPUT Iu. De sanctis Equitio, Constantio, Marcellino, Nonnoso et Bonifacio.


 Quid referam Equitium celesti operante spadonem
Chirurgo, castisque uiris ipsisque puellis
Ductorem, sancteque uie sine more magistrum,
uergentem se imis, mentes ad celsa leuantem,
 Qui certans dum uectat oues ad ouile supernum,
Suscipiens plures, etiam quem demone plenum
Corde uidet Satanam uocitans assumere paret;
Utque probetur opus, capit intra septa latronem,
Dum uexatur ouis tentante lupi impete mentem:
Quo simul eiecto laqueis euellitur agna.
Nec longum fidei zelo fur carpitur igne,
Qui magicis cellam se suspendisse frequenter
Rettulit Equitii, ualuisse ac ledere nullum.
Nec minus absorptam lactuce dapsilis hamo
Fruit [f. Eximit] ethneis absorpti faucibus anguis.
Increpanti [f. Poscenti] causasque aditus, horrore ferentis
uerbo Dei capiens iussus properare rigatum
Imbre salutari sitientis pectora plebis
 Dum satagit galeis animas pietatis onustus
Lucrari Domino, uicos et castra peragrans,
Corporis abiectus specie sed mente uenustus,
Subripitur pape preconem lege premendum
Censure subigat, tantisque cerceat ausis,
Mittitur ascitum; mutantur corda petentum:
Pectora tantorum inculti presentia terret;
Arguitur presul uisusque horrore uibratur
Quid Domini uexet famulum, rapidoque uolatu
Sceda meat prohibens iter, implens famina uatis
Inuitum atque fatiscentem properare monentis.
uixerit hic qualis testantur mira sepulcri.
Ruricole arca supersidens ui turbinis acta
Atque repulsa procul; querula sic dum terit hostes
 uoce lacessitus, tegit hostili agmine uernas,
Presidiumque ferens seruat tutamine multos.
Narcissi pariter constanti luce renidet,
Illustrans olei uice templa flagrantibus undis.
 Temptor et ipse tui temptorum et gratus amicus
Magnus mirificis at mansuetudine maior,
Que tibi Marcelline, feram preconia, presul,
 uirtutem languore sedens operate uirilem,
Dum, fractus podagra, flammarum robora frangis?
Queis etiam expediam tranquille dura ferentem
Nonnosum titulis equantem facta priorum
Magnorum ille patrum gestis, dum preparat hortum
Acta mole procul rupis, sectatur Achiuum
Gregorium sanctum; solidata lampade uitri,
Donatum; repplens olei paruo unguine uasa
Cuncta monasterii signo helisea rependit.
Sed neque dissimili renitet Bonifacius actu
Ille Ferentinas qui paupertate feracem
Attollens animum pressuras inter et acta,
Dum Domino grates dispendia reddere nouit
Exiguis stillis apothecam et dolia replet
Ipsaque uix infusa mero sola munere spargunt,
 Que custos animi prohibens, se in corpore, pandi.
Barbaricis quoque uina uiris in uase pusillo
Crescere dum prestat, nasci dat in usibus haustum:
Cymbala concutiens laudesque ex ore beati
Preueniens Christi plectendus iudice summo,
Precinitur, quesita planus solatia nactus.
Aurea perpesso arguitur dum damna nepote,
Aurea lucra refert, canit ardua damna nepoti:
Culminis auro affectatu remouetur honore.
Quin parere sibi ratione carentia cogens,
Erucis tectum iuratis liberat hortum.
Nec miranda adeo que dignus honore sacerdos
Gesserit, acta quidem puero si mente librentur,
Ornante indiguos, sese nudante frequenter,
Horrea fruge data sanctis, exhausta rapinis;
 Matris compassus lacrymis prece replet opima,
Quo raptu quoque gallinas atque eripit hoste,
Plectitur et rapta raptrix uulpecula preda,
Non spernente Deo in minimis audire clientem



CAPUT u. De sancto Fortunato episcopo.


 Nec Fortunati Tudertine acta silenda
Presulis insigni uirtutum luce cluentis,
Qui prece subnixus hostilia sepe fugabat
Agmina spirituum, cuneos horrore subactis
Sedibus exturbans; sensit suffragia nupta
Carnea quam superans una dum nocte uoluptas,
 Degere secretam prohibet thalamisque remotam:
Audentem Domino sacrandum irrumpere templum
Martyris aduentu uindicta seuera cercet;
Quam nisus tegere abripitur tutator ab angue,
Thessalicis addicta malis legione Chelydri
Impetitur, nimioque fremens incenditur estu;
 Confessi tandem genitores crimina culpe,
Pontifici sistunt, rabidoque labore leuatam
Nec longum post incolumem mundamque reducunt.
Hospitio eiectus priuat dum prole parentem
Non bene tractantem bona perfidus hospes aperte
Haud admittendum notat hoc censore fugatum.
Lumina damnatis redhibens hic papa fenestris,
Eripuit quoque depulso iumenta furore,
Et quidquid petiit comitata est actio compos;
Approbat orsa Gothi, contempto patre, ruina
 Post coxe attritum rigidi contritio cordis;
Corporis et plexu dure mollitio mentis;
Iussa patrocinii, uelox solidatio membri,
Moxque secuta salus, actoque dolore medela,
Expertus quoque Marcellus de morte reductus
Eius in aduentu decreta sedilia linquens,
uoce leui rediens: huius quid uota ualerent!
At Fortunatus fuerat ceu corpore degens
Aegrotos solitus curare, absoluere nexos,
Pellere perniciem, nec adhuc post funera cessat.



CAPUT uI. De sanctis Martyrio et Seuero.


 Extulit et sanctum ueneranda ualeria patrem
Martyrium, prunis panem tectum, atque fauilla
Qui signo fidei non tactu insignit adacto.
 Hacque sacerdotem accipimus regione Seuerum
Enituisse probis mire pietatis et actis,
Aegrum fine operis uetitus qui uisere tardans
 Repperit ut functum, plangit necis utque reatum
Sicque datum lacrymis recipit tetrisque redemptum
Suppliciis, quem dum modica tristarier hora
 Haud patitur Christus: rediuiuo ad uota patroni
Flere dat excessum, sic terrea linquere letum,
Fletibus et propriis lotum et plangore Seueri.



CAPUT uII. De sacerdote qui defunctus furem uinxit sepulcro.


 Quam uiguit dignus, quam claris actibus altus
Laudibus hac Domini pollens regione sacerdos
Qui functus furem uinxit tumulatus euntem
Mirari gaudent socii splendore magistri,
uiuens qui alma docet, defunctus furta cercet.!
Fur uiuis metuens cerni tabente ligatur
Ponere nec potis est predam, nec ferre retentam
uiuis dum stupidis adhibetur funere nexus,
Afferat, an rapiat dubitatur, pondere onustus;
Dum crimen fassus precibus datur ire solutus,
 Et qui rapta uehens uincitur iure latenti,
Fasce palam posito, prestatur pergere liber.
Sic etiam Prenestinis in montibus ille
Ut uixit pater egregius dat cernere functus.
Mirantur gnati cuius data pacta sepulti,
Qui quod flabra trahens spondet, tumulatus adimplet,
Depositus deponendo loca cedit amico,
Admittens charum parta olim cede sodalem,
Ad uocem queruli, dum se aptant membra soluti.



CAPUT uIII. De sancto Benedicto et multis eius miraculis.


    Laude poli dignum meritis super ethera notum,
Syrmate Gregorii lepidoque uolumine cultum,
Qua celebrem stolidi Benedictum laude feremus?
Climata per mundi cuncto uenerabilis orbi
Qui radians Christi cuneos [311 1Kb] ad sidera mittit.
Qui puer alta legens, uicit probra corde senili;
Dum mundi flores ut pulueris arida calcans,
Splendorem generis tumidi cum luce leporis
Spernit, et incultus sapienter culta relinquens,
Rebus cum studiis celi petit ardua missis.
 Quoque animo, quam mente pia [312 1Kb] probat actio gesta,
 Ipsaque mox actus etiam preeuntia signa,
Et solidata capisterii fractura soluti,
uentosi fuga rumoris, nutrixque relicta,
Secessus eremi, soloque habitata per annos
Tres specus, impensus Romani panis habena [313 1Kb] ;
Presbyter admonitus paschalia prandia ferre,
 Pastoresque in oues mutati corda ferina,
   Nec tamen hac tentator abest, refugamque lacessit
Flagitii, facibusque libidinis urere membra
Mortificata parat, uiscum laqueosque columbe
Culmina transgresse mundanaque arce relapse
Ales auem nigra candente [314 1Kb] petit improba mitem,
Tetra uenena anime nigrantibus incutit alis:
Sed crucis ad signum uacuas discedit in auras.
Pectus inexpertum flammarum iacta fatigant
Spicula, et obsessam uallat uis ignea mentem,
Irrepensque adytis, patitur uix pectore claudi,
 Increscensque altum, consumpserat intima gaze [315 1Kb] ,
Ni seruator opum [316 1Kb] celi secreta petentum
Indens consilium, dextram sub agone tulisset.
Dum ueprium stimulis cohibentur tela furoris,
Igne urticarum ueneris depellitur ignis,
Et cedit fugiens mutata dolore uoluptas.
    Hoste triumphato, fraterni ductor agonis,
Expulsis rector uitiis tutorque dicatis
Egreditur uasis [317 1Kb] , altor doctorque salutis.
Fama uolans nomen celebrando per ora ferebat
Extollens opus et claram uirtute palestram.
Agmina densa pium letantur adire magistrum,
Linquere naufragium mundi, statione potiri
Portus saluifici, tutis se tradere castris.
Que dux egregius castis moderatur habenis
Illicitos resecans actus, et tramite ductans
Directo cuneos dextra leuaque libratos.
Militie fortes ceunt perstantque cohortes,
Recto calle sequi precepta salutis amantes,
Lubrica sectari luxus flexosque meandros
Exhorrent, equi regimen trutineque libramen
 Certatim subeunt. Quidam atra uenena coquentes
Insontis patris occasum meditantur operta
Fraude, sibi potius letum opprobriumque parantes:
Quod [318 1Kb] proprio subeunt uitio, amittuntque patronum
Rupto uase crucis signo fusoque ueneno.
   Dimissis pater infidis subit ardua nota,
Qua fructus gliscens uirtutibus edit opimos,
Dans duodena polo duodenis castra [319 1Kb] mereri
Singula militibus, preter [320 1Kb] quos lacte rigabat,
Omnibus arcta uie celestis limina pandens,
Illustres pariterque inopes ad culmina ductans,
Disponens, ornansque, regensque pii agmina belli,
Irradians promptos, cogens ad strenua tardos.
Certantes supero uallans munimine fulcit,
 Insidias abigit, deterret lumine fures.
   Aethiopis pueri ductamina ceca secutus
Assentit monachus; patris pia uerbera passus,
uerbereque ereptus, ceso latrone receptus.
   Athletis dux addit opes, dat commoda castris
Alto monte sitis, celsa de rupe profundit
Largifluas prece militibus sitientibus undas,
Principis atque probi manant ad nota fluenta,
Perpetuoque rigant apicis decliuia lapsu.
Nec meritis impar Eliseo, dum docet actis
Tironem [321 1Kb] exercens, multetque leuamine tristem,
Dat refluas ferri superari pondere lymphas.
   Conscius et puerilis aqua rapiente pericli,
Dum iubet ereptum cursim properare ministro [322 1Kb]
Tramite non solito, cambisque liquantibus illum
 Sectari magni tribuit uestigia Petri,
Crudeli reuocans absorptum fauce clientem [323 1Kb]
Contuitum [324 1Kb] patris auxilium famulante sodali.
   Sic etiam hostiles Christo uincente furores
Assiduis superans renitebat sepe triumphis,
Liuorem tolerare sciens, uitare dolorem,
Solum inimicorum noscens merere ruina.
Serpentis cellans a stupiditate [325 1Kb] columbe,
Obsequiis corui nutantis felle ueneni
Dimoto, bellatorum uictricia uicta
 Tela puellarum, mitis discessio patris,
Interitus hostis, monitus gaudentis alumni
Inuicte mentis tutissima pectora pandunt.
   Robora belligeri celebres ex hoste triumphi
Insinuant, quis fana ruunt, quis uictus Apollo
Conqueritur patulo, raptis ad celica seruis
Sese abigi, se expugnari, sibi iura reuelli.
   Inde lapis pressus Benedicti ad uota leuatus,
Tellure egestum simulacrum in tecta culine,
Militibus fallens iussis incendia fingit,
Que ducis ad nutum uacuata fraude fatiscunt.
Quoque magis pugnat pellax illudere sanctum,
uincendi deuictus eo mage thema ministrat.
   Nam quondam properans operantes uisere fratres,
Dum subuertit opus lapidum, pueri ossa ruina
 Comminuens tristesque adigit de morte dolore
Premonitos; datur ipse pia merere medela
Atque reformatum uite gaudentibus almis [326 1Kb]
Moxque operi restauratum gemit improbus hostis.
   Lumine celesti replentur pectora patris.
Sollicitusque datis diuino munere gnatis,
Absentum presens actus et munia cernit.
Arguit errores, presumpta cibaria pandit,
Pocula dinumerans, et diuersoria monstrans.
Corrigit attonitos, parcensque emendat alumnos.
Sic solito sese ieiuno uiscere amico
Exprobrans uotum comitis hortamine fractum,
Dum stupidat rubidum liquat in lamenta solutum.
   Tentantis Totile celestia dona minister
Sic confusus abit, regalem ponere cultum.
 Iussus. At ipse patrem pronus rex barbarus orans,
Audit ut acta et agenda sibi uel fata: recedit
Mitior, et presso fit post minus improbus estu.
Tum pauidum solans Romam testantur amicum [327 1Kb]
Gentibus haud uerti marcescere, quin sibi tandem
Turbinibus motuque soli crebrisque coruscis.
   Clericus anguinis ereptus faucibus, almosque
Inhibitus tentare gradus [328 1Kb] ; dum iussa reseruat,
Incolumis restat; monitus ubi deserit, hosti
Redditus insanit, predictaque tormina sumit,
Que uir clausa Dei rimans penetralia dixit.
   Diripienda monasterii predone feroci
Indice comperiens Domino, cuncta usibus apta:
Tutatur lacrymis animas multa prece sumptas,
 Ut merore madens fido est confessus amico.
   Infidum uini gerulum furta abdita pandens
Dum regit [329 1Kb] angue necis, dat praua tremescere fraudis.
Sic quoque dona sinu praue contrusa clientem
Increpitans captasse, probat se absentibus esse
Presentem famulis, actusque libare suorum.
   Atque etiam Domino iam spiritus unus inherens,
uerba capit cordis, meditata arcana tuetur,
Elatique premi mandans cruce corda ministri
Dum monet, officio puerum mensaque remotum
 Instituens unum, reliquorum pectora seruat.
   Ore pusillanimes firmans, releuansque pauentes,
Panis et indiguos, dum pollicitatur opima,
Promissam parat occulto solamine frugem,
Predictumque refert numerosa fasce leuamen.
   Condendis etiam quodam quasi carcere liber
Spiritus aduolitans castris [330 1Kb] , promissa rependit
Fratribus admonitis uisu loca commoda metans,
Depacteque uie sine corpore munia complens.
   Quinetiam facili sontes sermone ligare,
Soluere uel meritis animas acceperat altis.
uirginibus notat id querulis illata minarum
Pena, sacris quoque libandis ostensa repulsa,
Reddita defunctis pia participatio Patris,
Dote sacramentis harum pro pace litata.
    Haud secus et puerum caste probitatis alumnum
uisere carnales sancti absque fauore parentes
Ausum, moxque neci addictum terreque locatum;
Post noctem super inuentum, rursusque repostum
Rursus et eiectum, dum sacramenta petitus
Allegat tumulo, positum consistere prestat.
   Inuito quoque dimissus migrare patrono,
Compellente dracone redit duce callis iniqui.
Et quem ductorem tenebris sectatur opertum.
Exierat Patris obtentu, dum cernit apertum
Insidiatorem, petit hoste urgente salutem.
   Labe elephantina puerum sanieque fluentem
Aduectum, celeri pulsa dat tabe saluti.
   Fenore deuincti reddendoque ere carentis
Pauperis angori solatia ferre petitus,
 Dum miseretur opem, patria dare mente paratus
Pondera, nec presto; suffragia nota frequentans
Obtinet assueto quesita precamine dona.
Insuper atque moram compensat larga datoris
Dextera, pauperiem releuans, et debita pendens [331 1Kb] .
   Attactu fugiunt morbi, depulsa recedit
Pestis, et ipse color maculis uacuatur ademptis,
Miratus celerem stupuit sumpsisse medelam,
Inque suam rediisse cutem. Cui pota uenena,
Pellere dum nequeunt animam, candore pudenti
Atque lepre facie fedarant lurida membra,
Que decus amissum sancto tractante resumunt.
   Prompta manus largita penu consumpserat omne:
uix olei paruum uitreo sub uase relictum
Usibus attribui mandans instantis amici,
 Nil retinere parat, dum celis crescere curat.
Compertoque pusillanimum mandata ministrum
Prodiga trangressum, precelsa exire fenestra
Precipit ampullam in preceps tentore retentam.
   Tuta sed illa ruens in saxa iacentia, sidit [332 1Kb] ,
Nec lapidum sentit fragilis natura rigorem,
Nec patitur uergens commissi damna liquoris.
Que simul effertur nullesa [333 1Kb] leuata petenti,
 Arguiturque tenax, reliquos solamina placant.
   Fenora sumuntur supera uirtute profusa,
Oratu uacuum Patris et pietate repletur
Dolium, et exundans celestia munera fundit.
   Nec tantum precibus solitis tam mira patrare,
Quin solo uisus nonnunquam promere nutu.
Id capitur monacho simulati fraude subacto
Mul medici  plausuque manus alapaque recepto.
   Rusticus ille etiam loris tortoris adactus
Indicat, intuitus sola uirtute solutus.
Et Geta [334 1Kb] mansuescens, animosque adstratus omittens.
   Exstant et supplici preclara precamine gesta,
Ruricola ut nati quondam miserabile funus
Aduectans ulnis, effundere uota cegit
 Improbus, ingeminans et raptum morte reposcens:
Dum genibus flexis animam obtinet ille precatu.
Ignea restaurans gelidis alimenta medullis.
   uincitur at quondam nutu pietatis amice,
Excelluntque pie renuenti uota sororis [335 1Kb]
Tendere nocte moras fratri sitientis ab ore
Mellifluo supere satiari nectare uite.
Que precibus celum obnubens, liquat era nimbis,
Murmure uirgo tonat tacito, lacrymisque coacta
Nubila condensans, diffudit fletibus imbres.
Tempestate fugam sistit famulante, moratur
Et tenet inuitum celo Scholastica fratrem,
Atque triumphat ouans magnam sibi cedere predam.
Solatuque anime uigilate nocte potita
Leta redit, gaudensque polo terrestria mutat,
 Celos celsa petens: quam fixus in ethere frater
Siderei cernit dum culminis alta petentem,
Atque columbino superantem sidera nisu;
Congaudens apici [336 1Kb] , grates dependere dignis
Decertat modulis, Christo preconia pangens
Dirigit, et reuocans recipit socialia membra,
Queque sepulcrali parto sibi condit honore:
Iungeret ut tumulus, celi quos iunxerat estus [337 1Kb] .
   Nec mirandum adeo subeuntem regna superna
Germanam uidisse animam, cui fabrica mundi
Cuncta oculis subiecta patet, radiante corusco
Aetheree lucis, totus qua cernitur orbis,
Ignea Germanum comitatu celite fultum
Sphera renitenti, qua uisa inferre decori [338 1Kb] .
Currit ad intuitum accitus, partemque diacon
 Seruandus radii rapit ad miracula testis.
   Cetera gesta Patris sectanda silentia nobis
Suppressere ducis [339 1Kb] , reliquorum bella [340 1Kb] petentis.
Dogmate quo uiguit; monachorum regula pangit.
Cui prescita dies obitus, hoc munere dignus.
Prodita discipulis ipso retegente patescit
Strata decore uia, splendoris honore coruscat,
 Scandere monstratur qua celica culmina iustus
Emicat elatis manibus, sacrisque cibatus,
Tradens extremum per uerba precantia flatum,
Inclytus ede precum tendens ad templa polorum.
   Pignera delubro data quo depulsus Apollo,
Egregium celebri promunt uictore triumphum.
Que monitus transfert Aigulfi Mummolus actu
Hac de re missi, supere qui lucis honorem
Dum seruare calet, per opaca silentia noctis
Munera consequitur longo quesita labore.
Eripit, attollit, germanaque [341 1Kb] pignera iunctis
Complicibus confert, simul hec ad munia diuo
Legati iussu properant, et ad extima tendunt
Ausonie sola, dum pape reuocare suasi
Sectantur cunei Christo duce rapta talenta.
 Quique tegit famulos, obcecat amara frementes,
Ne coram positos ualeant spectare petitos [342 1Kb] .
Raptim ferre iubet gazas sese auspice sumptas,
Datque uidere hostem, nec posse uiderier hoste.
Numine sic tuti, tollunt data premia leti,
Predictis que rapta Deo censente ruinis
Prodita resplendent Francis, simul ossa sororis,
Gallorum crebris urbes decorantia signis.
   At loca culta Pater haud deseruisse uidetur,
Immo rogatus adest, ultro quoque premia confert.
Que lymphata [343 1Kb] . . . saltusque et deuia lustrans
Experta est mulier, spelei ingressa cubile
Prima uiro tirocinii quo exercita lucta:
Dum sapit egrediens, animi et data robora seruans,
Pristina nec lese retegit discrimina mentis.



CAPUT IX. De sancto Paulino  .


 Immense pietatis opus qua laude feremus
Paulini per prona Dei uestigia Christi,
Tramite uix trito, at mira uirtute secuti,
Dogmate fulgentis, contra hostica tela uigentis?
Princeps Ecclesie uidue se addicit egene:
Seruus sponte datus, ponat quo uincula seruus;
Colla iugo pressat, serui quo colla resoluat;
Captiuum legat se, ut captum predo remittat;
Seruitiis instat regum, sed regmina librat;
Subiicitur Domino, sed prestat honore tyranno;
Culmina disponit, famulatur, et imperat idem;
Hortorum cultor, regum datur ordine rector,
Nutritorque olerum censet moderamina regum,
Imperitans populis flecti se altore tuetur
 Graminis iniuncti, seuumque amittere uerber
Iudicio serui dominorum sceptra regentis.
Erigitur rastris, cultis abducitur hortis,
Regibus excolitur, famulus dare uota rogatur.
Ille animas auro preponens, pro grege capto
Poscit; adunantur dispersi, munereque aucti
Mittuntur patri, nauesque dapesque feruntur;
Stipatusque ouium letus redit agmine pastor.
Et qui pro famulo sese subiecerat uno,
Pluribus ereptis, liber cum plebe remigrat:
Seruitio multos redimens quod legerat unus.
Cuius mirificam diuino lumine uitam
Mors pretiosa probat, trepideque uibratio celle,
Mella recessuri labiis admota Ioannis.



CAPUT X. De sancto Datio episcopo.


 Mediolanensis Datius quo robore fultus
Enituit fidei sensit gauisa Corinthus,
Flaminis expulsu queruli, laribusque receptis
Demonis immani dudum feritate retentis
Hospitis ad nutum dira improbitate repulsa.
Lumine quo mentis uiguit, qua luce refulsit
Canitie Canusine iam lacteus urbi,
Fronte quidem cecus, rutilus sed corde Sabinus,
Barbarico claret Totila tentante ministro.
Dum necis gerulum letho cogensque inhibensque
Prodita lethiferi damnans aconita decor
Pressa crucis potat, stratoque datore triumphat.
Quam rutilet Narnis uenerando Cassius ore,
Premissus uidet experiens rex crudus, omisso
Armigero, meritoque uiri prestante recepto:
 Sacrorum arcanis solitus quot adesse diebus,
Seque inter lacrymis secreta litare profusis,
 Hostia uiua Deo sacram mactatur ad aram;
Nec cassus labor almicole seniore probatur
Attrito moniti requiem differre gerendis,
Dum sibi apostolico reddi sua premia festo
Accipiens septem palma dilatus in annos,
Sacrificus tandem celsis datus emicat astris.
Andreas uite Fundanus episcopus alme
Lubrica correctis correctorem atra secutum,
Tetrisque instructum monitoribus eripit atris
Amotum dominis, laqueosque cauere monentem
Euellit laqueis; paradisique inclyta cedrus
Tartareis conculsa dolis, dum mutat, et heret;
Aeterni nemoris frondosa cacumina firmat.
Que uates moriens Constantius orsus Aquina
Inclamat toleranda, notant post mulio fallo,
 Regminis atque sacri uidueque uacatio sedis.



CAPUT XI. De sancto Frigdiano.


 Cuius uigoris Frigdiani sanctitas
Lucana uernans fulserit sub regmina
Flumen, meatus derelicto tramite,
Rastrum iubentis prosecutum predicat,
Sueta parcens dissipare predia.
 Sed nec minore comitur Placentia
Nitore, comprimente turgidas Pado
Lymphas, Sabini mitigato litteris
Parente iusso presulari flumine.



CAPUT XII. De sancto Populonio  .


 Quam uixit celebris quondam Populonius hospes,
Quam prestans meritis presul Cerbonius altis
Rex Gothus attentans, urso monstrante, tuetur,
Concelebratque uirum tali doctore beatum,
Quem trux censuerat beluina fauce uorandum.
Flamine quem sancto funus uiguisse resignat
 Ante fugam parte iussum reuocarier urne:
Imbribus accinctum sicco sed tegmine latum,
Hostibus aduectis, gerulis ad iussa reuectis.
Nec minus effulsit Fulgentius Utriculensis,
Prodigio simili, sed adhuc mortalia gestans.
 Insignis trepido instantis discrimine lethi,
Inque cicli spatio clausus, feruente calore
Sidereo, tectus sed nube repente corusca
Terribilique feris mitemque tuente clientem
Fulminibus, que uincla fugat pellitque coronam;
Depulsisque lupis aries stat uellere sicco,
 Turbinibus dum cuncta madent, dum seua fatiscit
Aethere uicta acies, pastor quo regmine tutus
Hostes prosubigit, uictorum robora uincit,
Culmina prosternit, frangit subicitque tyrannum
Mitificans acrem celo minitante leonem.



CAPUT XIII. De sancto Herculano.


 Cuius rugitus Herculanum murmure
Perusina cesum contremiscit presulem,
Mirata functi colla secta martyris
Solidata rursus ac coacta corpori,
Loris resecta refloruisse uiscera,
 Cutisque abacta recliuite grata tergora;
Simul soluto conditi cadauere
Pueri scatente uermium putredine;
Senis micare membra post quater dies
Decem reductos ceu die prima exitus.



CAPUT XIu. De sancto Isaac monacho.


 Spoletum e Syria qualis perducitur nospes
Almipotens Isaac reperit Gregoria uirgo
Tutore hoc thalamis fugiens defensa petulcis,
Terrigena tempto regi que iungitur ethre.
Sentit et edituus uotis infensus opimis,
Improba mox palme cui flagra cercuit ultor
Hostis, agoniste uirtutis proditor alte,
Illico pellendum, experto se milite, promens.
Certatim dum fertur honos, dum munera rura
Cuncta oblata fugit, uir paupertatis amicus,
Deserit urbicolas, legit abdita lustra ferarum.
Hic quoque discipulis callem sectantibus arctum
Sumere depensos ad uictum suasus agellos,
uitat pauperiem: metuens ne perderet almam;
 Celestem non esse fatens qui terrea querit.
 Quoque caduca magis renuit, mansura capessit.
Mira patrat diuoque uigens spiramine claret.
Hec olerum fures quondam feruore probantes,
Mutato rastris instant, qui furta petebant:
Parto se subigunt operi in contraria uersi,
uota sui obliti secretaque iussa secuti,
Crimina temnentes, pietatis munia dantes,
Quodque probro petiere proba mercede reportant,
Gaudentes operis inopino munere functi.
Sic etiam simulatis inopes aliena petentes
Propria contecti segmenta pudore capessunt.
Portitor infidus sic ora rubore salubri
Eripitur plexus, horrore a funere tutus.
Quas uirtutis opes nonnunquam inuicta tegebant
 Gaudia, pugnacem stimulis seruantia mentem.



CAPUT Xu. De sanctis Florentio et Eutychio.


 Queis uiguit meritis frater Florentius ursi
Obsequium probat indomite et solatia belue,
Pastor inexpertus gregibus seruire bidentum,
Parere addiscens monitis, ieiunia ferre,
Presentem seruare cibum, cene addere leges,
Liuida luce manus signi seruique peremptrix
 Innocui, Domini uindicta secuta dolorem,
uindicte et gemitus, mulcte data flumina fletu
Cernit et inuisor leuita seruatus amator
Agmine uiroso inueniens habitacula cingi
Hospitis impauidi cuius sub uoce polorum
Culmina conclamant, roboans cui militat ether
 Atque ueneniferam, sternit perimitque coronam.
Cetera querenti suffragia certa parantur
Plumigere subito series perlata cohortis
Funera dira leuans et tristibus atria purgans
Eutychius, consors in calle superna petente
Huius, turmarum dux instructorque piarum,
Qua probitate regens animas ad celsa uocarit
 Panditur expleto claris certamine signis.
Ipsa etiam uestis diuino munere testis
Accedit, meritis auertere uindicis iram
Sueta, calore hyperionio flagrantibus aruis,
Dum, prolata replens sitientia rura madore,
Nursica fecundis locupletat predia nimbis.



CAPUT XuI. De sancto Martino.


 Marsica Martini iuga promeruere triumphos
Sepe uidere geri, subici atri colla draconis
Pellere prestanti nitentis sede columnam
Celestis rutilo uite splendore nitentem.
Securi siquidem penetrans per crebro latebram,
Iungit se strato precibus, tendensque tremorem
Incutere oranti uinceda thema ministret  ;
 Nec ualet intectam temnentis stringere carnem;
Titanisque ubi ter metas consumit inane,
Accensus Phlegetontei feruore furoris
Euomit horrificas deuexa per inuia flammas,
Dans sese in preceps sparsis nemora ignibus urens:
 Sic uicti furiis uictoris gloria claret.
Cui de rupe ferens prisco undam munere Christus
Quam charo famulum docet amplectatur amore.
Idque repentina muliebria fata ruina
Notificant lesisse Deum que lesit alumnum:
Nec minus et pueri proh mira relatio lapsi
Per scabros tute scopulos, per prona ruentis
 Rupis et auulse saltus super obuia tecta,
Speluncam patris impulsu ne lederet acte;
Ipsa catena pedem, Benedicti ad iussa resoluens,
Sepe fatiscenti tribuit que robora recti
Funiculoque dedit ferri traxisse uigorem.



CAPUT XuII. De monacho nomine Quadragesimo.


 Quis quanti meriti cui Quadragesimus hospes
Extiterit monachus, fugiens uenerandus honores,
 Puluere uiuifico surgens probat ora fricatus
uix letho precibus raptus lucique reductus.



CAPUT XuIII. De Benedicto monacho et Mena.


 Campanus quoque quam nituit Benedictus ab igne
Criminis immunis, hostili panditur igne
 Cetera uastantes flamma superante uapores;
Indicium accedit potius feruente furore
Inuicte probitatis opus fornace probante,
Quoque magis petitur furiarum ardente calore,
Hoc magis effulgens auri resplendet honore,
Non audente rogo uel summa feruere ueste.
Quam coluit sancte Samnitia culmina Menas,
 Defense profitentur apes, presseque rapine,
Spretis supplicio uerbis inuasor adactus,
 Mansueto fera prona manus, trux subditus hostis,
Subiecti ferule fremebundi cedibus ursi
Cesoris lenibus fugientes mella flagellis.
Incestis trepidus latitanti munere cedis
Deprensus sceleris censure luce stuprator
Hocque redarguto seruati crimine plures.



CAPUT XIX. De quadraginta rusticis et eis qui caput capre noluerunt adorare.


 Ausonidum quo constiterint pia corda uirorum
Robore ruricole testantur uiscere tempto
Fortes, sacrilego quos quadraginta prehensos
 Barbara nec manus ense minax nec funeris horror
 Aut necis asperitas ualuit diuellere Christo.
Hic quoque qui cese ridentes sacra capelle
Dum capitis horrent orare insana caprini
 Splendorem regni capitum mercede pararunt.



CAPUT XX. De sanctis Amantio et Florido.


 Quam ualide senior uirtutis Amantius actu
Simplicitate nitens effulserit egra leuando
Tactu membra manus et apostolico altus honore,
Quam, crucis ad signum, uirosa extinguere fortis
 Floridus, enarrat dapium decoramine pastus
Multiplici presul crebro et saturamine plenus,
Gregoriusque pater, uerique nitoris amator
Apposito probat insano saluoque recepto.



CAPUT XXI. De Sanctulo.


 Qua probitate uigens pietatis lumine clarus
Sanctulus enituit narrat uicinia testis
 Ipse uel exactus uotis extrema fatetur.
Namqui petens olei prelo renuente liquorem
 Atque importunus Bardis cingentibus instans
Quod rogat impertit, confert quod querere uisus,
Mitigat infensos placidus, letusque furentes
Exhilarat lymphamque serens legit unguina leta;
Pluraque qui paucis per se olim millia pauit
Multos pane cibans per seruum recreat uno
Diuina bonitate dato fessisque reperto
Aedicolis usti testis reparantibus aulam,
Quique die paucis posset satis esse uel una
In bis quinque esus numerosis sufficit unus,
Accrescens mensis cumulato fragmine panis.
Iste, Dei prestans celso sublimis amore,
Non dubitat propriam fratri dependere uitam
Subiectumque fuge suffragia sumere cogens,
 Ipse occidendi properat uice tendere colla,
Subiectusque ensi ferientis continet ulnam,
Elatamque gelans emollit corda furentum,
Atque genu flexo dirorum pectora flectit,
Mitificat crudos, atroces subiugat hostes
Absoluensque reum, temerare hinc sancta uacantem,
Dimitti iubet innocuos, dat abire solutos;
Dumque neci unius se pro ceruicibus offert
Iactura multos liber necis ipse resoluit.
Hoc lethale malum rapidi in sacra uasa furoris
Sanguinis hanc iusti foueam seuamque charybdim
Martyr Pontifici fert Eutychus ante Redempto
Addiscitque Ferentinas ita fine propinquo
Humanam ferri sacrator ad ultima carnem.



CAPUT XXII. De sanctis Specioso et Gregorio fratribus sanctoque Spe.


 Quam sancte atque pie Benedicti dogmate patris
Lustrati fratres Speciosus menteque nexus
Gregorius gazas celi in secreta tulere
Illius egressus, huius speculatio monstrat.
Ut patiens Christi sub uerbere longanimis Spes
Constiterit, cecus facie sed corde renidens,
Exteriore carens haud interiore nitela,
Redditus expromit post longa uolumina uisus.
Annorum denis tandem quater orbibus actis
 Notificatur huic, Domino retegente, laboris
Terminus, et claustris mandatur, lumine sumpto
Corporis, attiguis lumen respergere cordis,
Obsequio expleto remeans statione reuisa,
Sacra petit mediusque accitis fratribus astans,
Cantica diua sonat cantusque exordia pangens,
Intentus precibus cum uotis sidera scandit,
Atque columbino uisus petere astra uolatu
Proditur hac meta quam simplex acta palestra.



CAPUT XXIII. De quodam presbytero Nursie et Probo episcopo atque Stephano abbate.


 Nursicus ille senex sociam qui limine pellit
Morte quoque adstrictus paleam uelut igne pauescens
Accendi membris prohibet propiare solutis,
 Quam bene, quam caste iniunctum seruauit ouile
Aduentus Petri Paulique et gratia clamat
Letitia repetita senis suprema trahentis
Flamina, decessusque nigra formidine liber.
Sed neque pontificis florentis culmine uite
Urbe Reatina Probi, etsi pondere pressum,
Languoris supero frustratur lumine funus,
Dum Iuuenalis Eleutheriique nitore tremiscens
Non ualet assessor uisentum ferre decorem;
Queis comitatus adit gaudens celestia presul.
 Hanc secus internis rutilans uirtutibus urbem
Contemptor Stephanus mundi quam robore firmo
Excellens animi patientis celica rexit
 Castra cluens finis clari depromit agonis.
Cernitur et gestis dictisque et amore nocentum
Messis ut incense tranquilla mente leuamen
Amittens dolet authori, sua damna refutans
Flagitiumque gemens cuius decoratur honore,
Exitus angelico que non presentia uisus
Mortalis perferre ualet, nec celica suffert,
Dum pater emeritus comprendere scandit 
Premia perpetue celorum in regna corone.



CAPUT XXIu. De duobus monachis ualentionis abbatis et sancto Suranno atque diacono quodam.


 Barbarice feritate manus de robore pensi
Quos alma imbuerat probitate ualentio fratres,
Dum functi alterno reboantes carmina psallunt,
Attonitis clara laniis quoque uoce fatentur
Quam uere Domini uiuant post funera serui.
Mons etiam absecto Surani uertice tonsus
 Pectoraque excipiens tremulo uibramine motus
Hoc loquitur sceleris horrens discrimina seui
Ac sufferre tremens pietatis pondera tante.
Ipse quoque id cesor Marsi sub sacra ministri
Euentu pandit: merito caroque cliente
Abscisso, Domini crudeli addicitur hosti.



CAPUT XXu. De sanctis Mellito, Theophanio et Petro.


 Quam simplex purusque piis Mellitus in actis
Splenduerit, uisus atque aurea grammata signant;
Queis insignitum quo se solamine fretum
 Humanis memorat iamiam se cedere letum
Moxque secuturos uenerando famine pangit.
Sicque Theophanius Centumcellensis habenas
 Strenuus ut rexit, clemens et idoneus urbis,
Fine patet, dum discussa pia fata secutum
Tempestate liquet premissa luce serenum;
Membrorum columen morbo sanieque fluentum
Tabentisque probat redolens fragrantia carnis.
Petrus morte capit monachus, ne morte secunda
 Perditus intereat, cui flammea uisa gehenna
Igneque mergendus, celi reuocante colono,
Regreditur monitusque probis se ita supprimit actis
Tartara conspexisse nitens ut uita loquatur;
Quo tendat, quam certa petat, quam nota tremiscat
Lingua simul testans et candida facta probantur.



CAPUT XXuI. De sanctis Seuero et Egistio ceterisque Rauenne martyribus.


 Christi Rauennam dedicatam legibus
Cephe cliente iussa dante diximus
Quo digna celis ferre certat pignora
Seuerus horum martyr atque pontifex.
Cruore lustrat hanc comesque Egistius
uictor solutor ac ualentinus simul.
Hic Ursicinum, dum palestre pondere
Iamiam labante bella post acerrima
Palme sub umbra horrore lethi pendulum
 uitalis, alme prolis almus editor,
Geruasium cum fratre qui genuit polo
Suasis beate roborat constantie
Medicum medela recreando perpete
Quem colla regni ferre firmat munere
Honore funus ac decorat extimo,
Ipse et salutis nactus haurit poculum,
Iesu patenter inuocato nomine,
 Tentusque equino lancinatur tormine,
Ducis resultans ferre contubernia
Fouea supinus hinc profunda mergitur
Saxisque pressus terra opertus abditur
Aulaque lucis Ursicino iungitur.
Coniunx relicta martyris ualeria
Regressa Mediolana dum solatia
Repetit, litantes rustico incurrit Deo
Siluano agentes stulta stultius sacra;
 Demissa fixo queis ueredo poscitur
Coinquinatis accubare ferculis;
Refutat illa, infanda uitans prandia,
Et Christianam uoce fatur publica;
Correpta quare cede multa tunditur,
Spiransque destinata uecta ad menia
uix semiuiua sedibus reducitur
Biduoque restans parta scandit culmina.



CAPUT XXuII. De sancto Germano Antissiodorensi episcopo.


 Germanus ipse presul urbis gallice,
Doctor sophie fulgurans uibramine,
Post multa clari roboris magnalia,
Animeque raptos bis Britannos funere
 Huc pacis actus obtinende gratia,
Exceptus aula gloriose fungitur,
Hicque, inter alta sanctitatis lumina
 Deprompta letho, suscitat iuuenculum
uolusiani nobilis clientulum,
Dominoque se uisente, linquens terrea,
Superna scandit luce mactus culmina;
 Queis clara splendet celsus inter sidera
Plebi fideli comitate regia.



CAPUT XXuIII. De sanctis Theodosio, Donato, Secundiano et Romulo.


 Sic illa quondam marmoris rubri uia
Rectoris alta preparatur gloria
Ductu uiantis per pauenda celici
 Pastoris ore fluctuantibus dati,
Arente dum tellure Theodosii
Pedibus paludem milites siccis terunt,
Nunquam datura que putata est semitam
 Presso tyranno calle inestimabili,
Ductor fidelis leta fert celeumata
Palme datori digna dans preconia
Mittensque festa secularis glorie,
 Grates iugi ferendo persistit die.
Donatus et Secundianus Romulus
Sociique agone luminant concordiam.



CAPUT XXIX. De sanctis Hermagoro et Fortunato.


 Marci discipulo radiata Aquileia nitescit,
Hermagoro tradente, bibens de flumine Petri,
Clara salutifere qui post miracula lucis,
Dogmatis instantem studio feruente laborem,
 Eductam fidei populorum fomite messem,
Plurima penarum constanter tormina uicta,
Cum Fortunato primo ad pia sacra ministro
Iacturam capitis celi compensat honore.



CAPUT XXX. De sanctis Cantio, Cantiano, Cantianilla et Probo.


 Hanc carne fratres nobilesque sanguine
Aniciorum luce clari celite
 Urbem uenustant Cantianus, Cantius,
Sorore iuncta Cantianilla ordine,
 Istuc ab Urbe amore ducti glorie
Cum pedagogo quo nitebant preduce,
Doctore Probo [Proto] quo uigebant in fide,
 Gladio recisi colla scandunt sidera
Roseo decore luculenti et lacteo.



INCIPIT LIBER DECIMUS QUARTUS.



CAPUT PRIMUM. De sancto Michele archangelo.


 Limite Garganum attollit Campania collem
Lumine quem supero crebroque nitore uenustans
Et templi fabrica Michel archangelus ornat:
Incolere hoc se depromens splendore frequenti
uirtutum humani generis pro luce datarum;
Quod probat ille sequens taurum nemora alta colentem
Armentis refugam, telo in contraria uerso
Quod dederat fixus ui saucius agminis alti:
Idque probant ciues facerent ieiunia mandans
Auspiciisque docens diuinum his querere nutum,
Cui summus se notificans fert nuncius orsa
uelle suo pandens rem gestam qui iuga seruet,
Qui colat electum reliquis pre montibus unum.
 Assuescunt igitur uotis accire ministrum
Luminis etherei, templum penetrare nec ausi
Pre foribus deuota gerunt ac laudibus instant;
Hostibus inde lacessiti suffragia poscunt
Presidii angelici, Domino ieiunia libant;
Nox interueniens dirimebat sola duellum.
Pontifici assistens dubiis archangelus egro
Dum rebus retegit suscepta precamina celo,
Tempora prefigit bello seque affore spondens,
Letificat papam promisse munere palme.
His freti iamiamque sinu quasi uota gerentes
Signis obuia signa ferunt, certamine feruent.
Cernere erat cliuum magno uibrare tremore
Fulgura crebra uolare, apicem caligine cingi
Et superos ignis flamma rutilare ministros.
 Terrentur gentes, celestiaque arma pauentes
Diffugiunt passim telisque petuntur ab alto,
Neapolim lapsi subeunt trepidantiaque intrant
Menia, rem replicant, expertaque fulmina tractant.
Prostratos recitant, Christi preconia pangunt,
Numen magnificant, ceruices subdere gaudent.
Hinc Sipontini grates et uota daturi,
Culmina celsa petunt inuentaque menia templi
Lustrantes impressa uident uestigia saxis
Clarificant celi procerem presentia cuius
 Hoc patet indicio, decorant testudine marmor
 Nobilitant ara atque dato cognomine comunt,
Sacras adiiciunt edes, penetralia diua
Attentare timent pede, limen inire uerentur.
Scitari unde sacer summumque requirere papam
Deligit an sacris egeat locus ipse dicari.
Scita pater reddit mandataque digna rependit.
Sic sananda homini tam sacri menia templi
Tam celsi prouisoris rogitanda uoluntas,
Quaque die data precipue uictoria fulsit,
Hac instante preces humili pietate ferantur,
Ieiuniis utrinque Deo perducere certum
Ad finem accepto ferat ut sua munera Christus.
Nox umbram terris reuocarat sidera celis,
Cum ueniens, summis dubios moniturus ab astris,
 Militie princeps supere quesita reuelat
Orsa sacerdoti iamdudum iussa petenti:
»Non opus est uestrum nostra, inquit, templa dicare;
Editor ipse quidem dignoscar et ipse dicator.
uos, tantum ingressi, populis astantibus, apta
Sacris uota frequentate et depromite laudes,
Muneribusque datis populus communicet aris,
Pandeturque locum memet sacrasse paratum.
Responsis alacres properant noua gaudia ciues
Edere, basilicam subeunt, diuina frequentant
Munia, miranturque domum uirtute micantem
Angelica, rubroque altar uelamine comptum
Non opus humanum textumue manumue notante.
 Corda replent plebis pia gaudia, deditur almus
Ordo ministrorum laudes et carmina diua
Continuare die, noctu nam nemo nec ausus
Inuigilare nec intro adytis uestigia ferre.
Stilla fluit saxo quo tegmine protegit edem,
Lucida que uitree guttatim illabitur urne:
Dulcis et ad morbos potu medicabilis hausta,
Quam, post sacra Dei, soliti gustare fideles,
Depellitque febres egrisque medetur anhelis;
Prestanturque piis hic plurima dona salutis
Angelicis data subsidiis bonitate Tonantis.



CAPUT II. De sancto Aristone, Iusto et sociis eorum.


 Multis uenuste martyres Campaniam
Comunt triumphis fulgurantes inclytis
Ex queis Ariston Iustus atque complices
Crescentianus cumque Felicissimo
Urbanus ac uitalis et Felix simul
 Cum Martiana ac Symphorosa prenitent
Cruore tincta, uernat hac Antonius
In frusta fractus hisque flumen consecrans
Quo diluuntur, quod sepulchri dat uicem



CAPUT III. De sanctis Prisco, Antonino, Aristeo atque Paulino.


 Attollit Capuam tradens noua dogmata Priscus
Antique rutilans Christi pietatis alumnus,
Cum quo Antonino, puerilia membra sacrante.
Martyrii palma colit hanc antistes Aristeus.
Felicis calamo decorat Paulinus agones,
Quos raptim tetigisse iuuat Nolensis hic almus.
Presbyter astrictus Drauique obtutibus actus
Fictorum nichil esse docet portenta deorum;
Impulsus quoque sacrilegis libare figuris:
»Hostes estis, ait, uestrorum hoc munere diuum
Queis me producto eueniet quod contigit illis
Felicem fratrem quibus exhibuisse doletis;
At Domini indagare mei si numina cordi est,
Iuppiter o [ut] princeps ruat, ad Capitolia ducar.«
Auribus oppressis iudex hunc robore mandat
 Obtundi, celsumque dari aptarique cataste;
Truditur hinc cecis barathri siccisque tenebris
Nexibus astrictus, sternuntur acumina tergo
Aspera testarum recubantis uellere somnum,
Ac fracte lectum coclee mucronibus armant.
uisitur his superis diuoque nitore leuatur,
Nocteque sub media scissa trabe dissilit orbis
Crura duplex tensi qui presserat axe soluto,
Adque sacerdotem ruptis mandatur ahenis,
Pontificemque suum egrediens perquirere liber,
Inuentumque urbi laribusque educere caute
Et tectum refouere, domi dum turbo residat.
Qui senior nec ferre ualens tormenta, ferarum
Lustra fouebat, agens uitam suprema trahentem,
 Frigore confectum, famis et discrimina passum.
Inueniens Felix post crebra uolumina saltus
Iam rigidum immotum gelidumque iacere cadauer,
Aestuat unde patrem releuet, flantem ultima curet,
Et, proh mira fides! pendere in sentibus uuam
Ecce uidet stupidus que grana iacentis in ore
Pressa senis recreant animum attolluntque refotum
Insolito dulcem fert aspera sylua saporem
Letitiamque meri tribuerunt cuspide dumi.
Aggreditur Felix ulnis humerisque reportat
Rure patrem tugurii et uidualis culmine condit,
Occultumque fouet, cautusque alimenta ministrat.
Captus item martyr Circeio deditur exul
 Saxa secare apici; damnatis uiuere consors,
 Mulctatus mulctata piat, pulsusque reducit
Ad portum maris insani dispendia passos
Naufragioque rapit Probum prolem atque maritam
Demonica sobolem lymphanti peste iugalem,
Et simul ereptos Christo cum pluribus offert.
Regressus laribus dum tractat digna decenter,
Anguis item petitur rabido liuore furentis.
Obscuratur atrox, predo cecatur iniquus
Scrutator rogitat, caligine pressus, apertum,
Querit et alloquitur, uidet ac sibi prodier orat,
Presentemque tuens absenti mente requirit,
Palpat ut in tenebris puro feruore diei.
Demente eluso, latebre petit intima Felix
Nec mora regreditur, uultus sub corde uolutans
Captator stolidus; sed iussa obturat arachne
 Introitum telis perniciter ere ductis,
Tutaturque pium, ludit uelamine seuum,
Predonemque leui ac dirimit discrimine predam.
Frustrato cedente lupo, petit agnus ouile,
Fomentis altricis ouis sine more potitus:
Cuius subsidiis alitur minime ora tuetur;
Lac puerile capit seruatque uirile libramen.
Sic ternos agitans cursus luneque labores,
Pontificem post laruicolam dat credere Christum,
Eruit et templum diuino numine uersum,
Qui responsa dabat, fugiens ubi cedit Apollo.
Actibus his clarus, uirtutis honore decorus,
Dum petitur cuncta presul feruente caterua,
Pontificali alium renuens legit arce leuandum.
 Pacifice inde meat duodena uolumina Phebi
Hinc hominem magnis locuples uirtutibus, exit,
Se uelut oratu sternens altaribus almis,
Post celebrata die Christi mysteria sacro
Pace data cunctis subiens celestia Felix,
Post crucis exactos multo sub agone triumphos
Felicis palme titulis feliciter usus.
Presbytero datur Helpidio curante sepulchro
Pincensique solo renitet uirtutis opimo.
Hoc quoque pontificem felicem luce potitum
Mirorum a puero culmenque decenter adeptum,
Martyrii sociis ter deno stemmate nexis,
Presbyter Helpidius Nolensi collocat aula.



CAPUT Iu. De sancta Iuliano


 Irradiat Cumas fortis Iuliana uirago,
Que, post obtritum bellis caput hostis iniqui,
Membra beata tulit uariis exercita pugnis,
Quam pater auspicio lucte cruciatibus egit,
uerberibus tritam zelo lacerauit amaro.
Prefecti sponsique dein tormenta fatigans,
Sulcatur uirgis, quatitur suspensa capillis,
uertice de summo plumbo perfusa liquato;
Carceris huic antro cecoque recepta barathro
 Inuenit hic cunctis truciorem horroribus hostem
Interna oppositis externaque bella mouentem,
Internisque sciens inuictam prodit aperte
Terrificos uultus miserique notamina cultus.
Stat tamen intrepide, manet imperterrita uirgo,
Nec concussa tremit, nec desolata pauescit,
Confligensque palam palme splendore nitescit.
Certantem quam bella stupens Nicomedia uidit,
Regna triumphantem gaudens Campania sumpsit.



CAPUT u. De Spoletana sancti Pauli ecclesia.


 Spoletum rutilo Patrum splendore decoram
Pretulimus claramque piis celsamque palestris.
Hanc etiam Pauli pollens Ecclesia lustrat
Et palma fidei, caligine luminat hostis,
Clausa lupi furiis, agni sed aperta triumphis,
 Obcecata minis ast illustrata tropheis.
Frangere clausam adiens prohibetur inire patentem,
Quam dum lumen adit, tumidum caligo subegit,
Fureque cecato, fidei fulgore flagrante
Ecclesia inuasu reprimuntur luminis hostes.



CAPUT uI. De sancto Eleutherio martyre.


 Patris Eleutherii probitas hic clara coruscat,
Ad uitam lacrymas cuius reuocasse cadauer
Testibus asseclis Gregorius asserit almus;
Nec silet obtenti per eum sibi dona uigoris,
Firmati columen stomachi ieiunia rite
Ferre datum, positi uel uincere ponderis equum.
At dum magna patrat premitur tamen ipse libratu
Diuine moderante manus qui, sede receptum
 Applicitumque, nigro puerum spurcamine purgat,
Quem trucibus soluunt pia contubernia uinclis,
Insuetoque ferunt noctes ductare quietas,
Tripudians donis pater atque improuida iactans
Gaudia supprimitur, puero ad iuga prisca relapso;
Quem lacryme demum et redimunt ieiunia fratrum
Perfecteque manet degens in cetera liber.
Germanum hic fratrem clarum probitate Ioannem
Extulerat prescita pie cui gloria mete,
 Qui signansque diem gaudensque ad premia fertur
Mystica poscit ouans carmen prolibat et hymnos,
Ferre monens fratres, ciet ad regna alta sodalem:
»Urse, ueni clamans!« socii nec mente capessunt
Dicta, nec aduertunt quod fassus quem uocitarit,
Dum post scire datur semotum tramite longo
Decessisse patrem rebus cognominis huius,
Momento hoc fultum uenerandis actibus ipso
 Suprema stat Eleutherii quo uoce citatum.
uirgineam pater hic mentem dum dotibus ornat,
Christo defunctam, mundumque, patremque negantem
Aurea dona lutum sponsi splendore putantem,
Quam sic digna capit, regi quam grata super
Ruricola accepto increpituque latrone fugato,
Haud aliquid iuris res in candoris habente
uel temerare ualente datum nisi uirgine portum.



CAPUT uII. De sancto Ioanne confessore.


 Ioannes Syriam uirtutis culmine linquens
Ausoniamque petens, Penarensem illuminat urbem.
 Perquirensque locum tute et stationis agellum,
Psalterio lato sed mox ad uota relato,
Deligit hic sumpto collata habitacula signo;
Certior angelico quin famine protinus audit
Hunc tibi rite locum Domino prestante parandum,
Degendi portum cursusque uieque leuamen.
Canebat glacialis hyems, nemus omne rigebat
Duratum nudumque coma scriptumque pruina,
Illeque sub uidui residebat tegmine ligni;
uenatu fessi post longa uolumina saltus,
Erroris dum nota petunt solamina longi,
 Roboreos sine more uident frondere lacertos,
uestirique dato non in sua tempora cultu.
 Scitatus quis et unde domum quo iure moretur
Se Christi modo seruitio uenisse fatetur,
Hoc se iure locis, hoc sidere ruribus illis.
uisa ferunt populis, turmatim densa feruntur
Agmina, stipantes ceunt hec uisere turme;
Castra locantur humo solo gaudentia celo,
Preficitur certaturis certaminis auspex;
Aggregat atque regit Domino moderante cateruas;
Sic quater undenos pollens uirtutibus annos
Hinc sumptus requie renitet splendoris honore.



CAPUT uIII. De sancto Cassiano martyre.


 Sylle forum qua Cassianus gloria
Illustrat, edit, concrepante carmine
Clemens palestram disserens Aurelius,
Pictoris arte se docente et hospite.
Altor scolari hic prestitutus agmini,
Spernensque sacris supplicare formulis,
Impube uulgus erudire ut panditur,
Ludum iubetur morte ephebis prebeat
Quos supprimendo seriis offenderat,
 Datusque seuis dissipandus paruulis,
Sumit seuera mille uinctus uulnera.
Crescente pena dum fatiscit carnifex,
Pueris magistri per cutem ludentibus,
Quas ipse durus doctor ediderat notis,
Tandem moras luctantis olim spiritus
Miserans latebris mandat absolui Deus
A tam cruento lancinatorum grege
Ad angelorum blanda tollens culmina.



CAPUT IX. De sanctis Siro et Hiuentio martyribus.


 Martyris aula Siri Genuensi splendet in urbe
Sordida reiiciens, ueneranda et casta receptans,
Spurcari fedis renuens, quod funere tetro
Mediolanensis claret duraque repulsa
Defensoris ab Ecclesia diro agmine tracti
Spirituum hunc pedibus nexis pellente nigrorum
Horrifico uiolenta probri clamore querentem;
Aedicole quo permoti trucibusque refracti
uultibus utrem scrutantur post facta pauenda,
 Eiectum inueniunt tumulo temploque cadauer.
Pontifices Ticinum Sirus atque Hiuentius ornant,
Ermagoro legante, dati dare dogmata Christi
Partibus his euangelico Marcique ministro;
Hanc quoque primi urbem diua pietate sacrantes
Signis irradiant uirtutum, munere ditant;
Lumina sparguntur late, ueronaque, Brixa
Laudaque lustrantur sacroque nitore coluntur.



CAPUT X. De sanctis Martino et Augustino episcopis


 Nutriit hec  Gallis Martinum lucis alumnum
Aetheree, decus Ecclesie Christique corone,
Inclyta qui fulget celesti gemma nitore.
Huc Augustini eximii doctoris et almi
Catholice fidei quadrato luminis orbi,
Eloquio Christi purgantis fluminis urbem,
Sumpta Leutbrandi studio pia membra feruntur,
Queis clausus tumidos uanosque triumphat honores
Erutus Ambrosio tenebris dare munera lucis.
Nec silet ore manuque piis res spemque relinquens:
Mundanas celi sequitur per culmina regem;
Nudus nuda crucis sectans et terrea temnens,
 Actibus egregiis instans, sacra iura uolutans,
Nocte dieque Dei precepta et famina pangens,
Presentes sermone monens, calamoque remotes,
Presbyter eductus legit sibi celsa petentes,
Pauperibus Christi coniunctus amicis;
Precessore sacris prelectus episcopus aris,
Mente pia semen docto serit ore supernum
Fortis et incolumis fere quadraginta per annos,
Inpretermisse celestia iura perorans
Suprema dum regna petit, quesita senecta
Astra alacris scandens, sectantibus astra relinquens.



CAPUT XI. De ecclesia sancti Zenonis ueronensi.


 Martyris Ecclesiam uerona Zenonis urbe
Gregorio, diua irradiant miracula, teste,
Undarum turgore furens quam lustrat Athesis,
ualiatam, cumulati inita nec lege fluoris
Insolito se more tenens, et aperta renutans,
 Obice lymphanti claudens, nec fluctibus intrans,
Ostia declinans fluxuque patentia uitans,
Hauriri sese prebens penetrare nec audens,
Stat prodesse, fugit, fluctu parcente, nocere.



CAPUT XII. De sancta Christina.


 Italicam Christina Tyrum uulsinaque comens
Littora multiplici decorauit agone triumphum
Que tenera gliscens etate uirilia tractat,
Aggrediensque deos robusta puella paternos
uertit, comminuit, spargit, largitur egenis,
Confortata Deo diuoque uirilis amore.
Quam pater affligens alapis dat uerbere carpi,
Disceptamque flagris dat ferro in carcere necti.
Affectus patrios rabiemque experta parentis,
Dum seuo longoque fluunt laceramine carnes,
Has illa in patris ora serens sata uiscera reddit
Carnifici, mentem supero librat alta satori.
Annexa inde rote tormenta flagrantia uoluunt
Ignibus applicitam pinguique liquore madentem;
 At Christo fugiens attingere membra dicata
Erumpensque globis oleo furit excita turbis
Flamma, truces spectatores seuasque cateruas
Inuoluens, feruore necans, plexuque perurens.
Carceris hinc thalamo duroque recepta cubili
 Celestis fruitur pastus splendore, medela
Sanatur, medicante Deo, diuo utitur actu.
Incolumis Christique reperta extollere laudes,
Pressa graui uastis onerosi pondere saxi,
Gurgitibus sinibusque lacus immergitur imis
Angelico sed presidio superoque uigore
Eruta crudelis uincit molimina patris.
Post alius fortem subit expugnare puellam,
Tartarei ductor belli direque palestre,
Suppliciisque petens decus insuperabile multis,
Phebum orare iubet, cuius simulacra fauillam
Illa repente facit precibus dum sidera transit.
Que mirata trophea Deum mox millia Christum
Subdita collaudant figmentaque uana relinquunt.
 Successore patris prostrato, bella tyrannus
Tertius aggreditur flammasque extinguere flammis
Nititur accedens uulcani horrore caminos:
Clauditur inuicta ardenti fornace uirago,
Sicque cinis penitus fieri data quinque diebus,
 Ignibus immunis scelerum necat atra uaporum
Edomitisque focis perstat Christi hostia uictrix.
Quod nequeunt clibani dantur supplere chelydri;
Marcescunt tamen etherei uirtute triumphi,
 uerborum gladius plectrumque abscinditur oris,
Interior sed plena serit preconia lingua;
Impetitur seuis totiens decorata sagittis,
Bellatrix pulsa et iaculis mens emicat astris.



CAPUT XIII. De sancto Ambrosio.


 Comitur Ambrosii meritis urbs Mediolana,
Quam gestis atque ore colit uirtutibus ornat,
Que monitis Augustini, Pauline, resignas.
Hunc pater infantem celesti examine cunis
Inuasum miratur apum mox astra petentum
Presagitque uirum celestia mella daturum.
At puer, ostentans sacro se more colendum,
Porgebat ludo uenerari uirgine dextram
uaticinansque datum memorabat se ordine uatum.
Eductus ferulis rutilansque nitore sophie
Auribus accitur procerum consulta notatum.
Ipse quoque ascitus princeps legumque magister,
Tutatur patriam, populos regit, ordinat urbes.
Hac ope Mediolana patens fastigia partes
Nititur exsecte Christi core  uestis
 Quo templum studio ingreditur scissasque phalanges
Pacificare parat, dum uota in plura feruntur;
Infantis uox Ambrosium dat honore sacrandum
Conuersi qua diuidui in diuersaque rapti
Conueniunt in pacta uiri, mens omnibus una
Inditur, Ambrosium sacro sibi iure dicandum
Conclamant utrinque simul concorditer omnes.
Ille fugam meditans seuum instaurare tribunal
Precipit, applicitisque reis tormenta uolutat;
Nec remouere ualet ceptisue abducere plebem
Clamantem: »Super addantur tua crimina nobis!«
Pondus inire legens sophie reuocatur, inepta
Sacrando sibi scorta adhibet nec uota reflectit
Cernentum ferrique sibi hec peccata rogantum.
 Nisibus his cassis fugiendi tempora captat
Egressusque urbem sub uasta silentia noctis
Et Ticinum se ferre putans recto agmine gressum,
Mane repertus adest porte urbis Mediolane;
Acta stupens aries Domini attolendus ouili
Inuentus capitur, tentus seruatur, adactus
Alligitur, gaudet raptari ad sacra Toparcham
Cesar et in comitem predicta implerier orsa
Queis presul ueluti iussus dare iura mearat.
Effugit hinc iterum secreta habitacula querens,
Alta subire pauens, agnus censore minaci
 Proditur exactus, purisque ablutus in undis,
 Sincere fidei candentia uellera subdit,
Singula militie tractans quoque munia diue,
Omnibus ad summum letantibus exit honorem,
Antistesque datus sancte sacrosancta ministrat,
Actibus effulgens Domini splendore coruscis.
Approbat id tacta gaudens paralytica ueste
Et proprio rediens alieno uincta ducatu;
Atque indigna petit claram connixa lucernam
uellere candelabro, lethum sibi stulta uirago
Tracta ueste rapit, temerariaque arma retundit;
Repperit hic etiam Elie spiramine feruens
Hiezabel rabidos nigro liuore furores
Qua fraudes hosti coluber molitur aperto
Exquirens odia, exilium parat, incitat auro
 Culminibusque animos pactis in tela furoris.
Nec iehsu tamen athletam sua castra regentem
Deserit, adiutor ualidus sibi corda ferentum
Pellit ab insidiis hostem seruatque clientem.
Latro quod expertus laqueique parator operti
uicinum qui se Ecclesie fert tollere raptum
Ut queat eiusdem facilis crimine culmen  .
Cuius in aduersum tentamina ducta tenorem
Quo putat abripere abripitur gestamine uectus,
Quoque die patrem ratus extorrem esse ferendum,
Exul abit, uersa in proprio sibi uertice fraude.
Scit Domini monitis tamen hostem presul amare
Proscriptumque leuans opibus solatia confert,
Et licet ipse equo plexum se iudice clamet.
Non tamen atra manus pauet addere fraudibus arma
Pugnaces dum seua uiros dat femina ualuas
 Obstruere Ecclesie sacramque repellere plebem.
At Dominus prestare solens ex hoste tropea
Effera belligerum demutat corda uirorum
Seruare inuentos, admittere limine fidos.
Idque parum, nisi cum populo uota arma profundant
Atque Deum simul attollat cum plebe satelles;
Pascantur pariter leo, bos, lupus, agnus et hedus.
Nec silet antistes tantos ingratus honores,
Comere gratificis insignia laudibus edens,
Et Christum modulis resonare celeumata tradens
Hymnidicis reboare choris ex quo alma suetus
 Occiduus pangit sine limite carmina limes.



CAPUT XIu. De sanctis Geruasio atque Protasio.


 Addit clarificare Deus se clarificantem
Cui celata diu pretiosa talenta reuelat,
Dum se illi testes Domini Geruasius atque
Huic indiuidue frater Protasius herens,
Aduersorum ad probra, notant, ad uatis honorem,
 Luce coruscantes supera signisque micantes.
Christi laude datis famulorum lumine promptis
Pontifici precibus, posito somnoque grauato
uisi adstare palam iuuenes candore nitentes
Atque polo manibus pansis ut uota ferentes.
 Sollicitus sacer ac nutans ubi uisa recedunt
uera petit repeti, si uana, facessere uentis.
Augetur parco deuotio, uisa recurrunt,
Iam quoque marcentis uocem dum tertia galli
Nox redhibet, redeunt uisi ac produntur ephebi
Insomni ac stupido uacuoque ut corpore fesso
Tertius hos ductat Paulum quem schema figurat
Quique notans socios pandit sua iussa secutos
Secli aduersatos pompis, uestigiaque alti
Sectatos Domini, culmen spreuisse caducum,
Binaque conclusos quondam sic lustra dicasse
Seruitioque Dei diueque uacasse sophie
Martyrio digno donec uernare probati;
Corpora quo fundit uota inuenienda locello
Arcam exultandam templumque celebre parandum;
 Nomina scitatus capit inuentum ire libellum
Nomina quo meritumque legat sumptasque coronas.
Ille ciens fratres telluris, in ordine primus,
Terga aperit fodiendo; diu secreta patescunt
Munera nec corrupta situ nec tabe soluta
Utque diu posita hac fragranti nectare sparsa;
Expectata patet pandens promissa libellus:
Abdidit ut nato comitante hec rapta Philippus,
Edidit ut geminos uitale ualeria patre,
 Nomina mox actusque notat, patrimonia cuncta,
Pensa foro, indiguis famulisque ferenda solutis,
Sicque decem precibus lectuque uacare sub annis,
Ut datur ad palmam quonam certamine scandant,
Sacricolis ut delati, responsa negarint,
Digna deis tenti ut fanis sacra ferre monentur:
uana prior figmenta docens, per flabra iubetur
Plumbi exire hominem; suadetur ac alter ad atra,
Is quoque suadentem miserum trepidumque resignans,
Fustibus atteritur, maiorque ad bella leuatur,
Compatiens hosti doctus paradigmate Christi,
Sicque datus gladiis cum fratre asciscitur astris.
Quorum ubi de trita tolluntur pignora tumba
Condita lecticis insignia plura salutis
 Prestita defessis, titulo panduntur honoris
Martyribus lati, pietate et presulis almi
Martyrum  attrectat fidei uelamina nisu,
Lucc reformatur cecus radiante Seuerus;
Curantur nigro obsessi spiramine plures,
Gratanterque reuertentes ui luminis augent,
Ecclesie minuunt praui fomenta furoris,
Incipiuntque fere sensim rarescere turbe,
Inque sacerdotem Christi excita tela relidi.



CAPUT Xu. De uirtutibus sancti Ambrosii.


 Seuam intra quamuis aulam nigra murmura mussent,
Confusi recidunt tamen insultare parantes.
Recticolis Zabulo dum quidam arreptus eorum
Inuitus dat uera licet, laude erigit hostem,
Conturbat socios, pietatem nescius effert,
Di a truces addunt comites, perimuntque sodalem,
Inuisum ueris cumulant sibi probra decorem,
Digno pontifici Christo decus omne ferenti,
Hec sibi qui prestat celestia munera seruo,
Qui supero adstantem munit dum famine plebem,
Cominus ethereus uisus consistere ciuis,
Auri qui inferret populo que iura serenda.
Aemulus hec cernit feruens infestus et acer
Inuictusque suis pellaci creditus ore,
 Omnia qui tetre spernens molimina fraudis,
Quod ferus umbrabat cepit depromere lumen.
Contigit hoc uigili seruanti oracula mente:
Ast alias tumide pactas prohibentibus aures
Regalis thalami tutoribus oria uere 
Quesita assensis fugientibus ore parato
Pontificis mox sed lapsis capuloque relatis,
Presule tractante, haud audire ualentibus illis,
Organa qui fidei fastu tempsere superbo.
Ipse sacerdotis Christus protector et ultor,
Ipse tuens famulum cuncto seruabat ab astu.
Nec silet hec hostis uilent cui uerbera carnis
Incenso igne stygis uindicte tormine uatis,
Angelico sese tutore terente beati,
 Quid Zoroastreo succensus corda furoris
Sit suasus iusto insidias feruore ferocis
Tendere sceptrigere doctori, auertere castra
Ecclesie, quo sacrificus fastigia nisus
Scanderat obscura tacite caligine noctis
Culminibusque litans lites excire pararat,
uersis ac uotis, odio pro cede petito,
Sanctus amor Patri natorum in corde flagrauit.
Prodidit atque truces se delegasse ministros
Almifici inuisam prauis extinguere uitam,
Nec saltem ualuisse domus accedere septis
Undique munite inuicti feruoribus ignis,
Defenso iusto, seuum inflammantibus hostem;
His stratas cessisse nigras congressibus artes.
Insurgunt manifesta caduntque relisa duella.
 Nam quodam datus insontem iugulare satelles
Castificum stricto penetrans mucrone cubile,
Dum sacrum librat in iugulum defigere ferrum,
Attonitis arens neruis iunctura rigescit
Nec ualet elatam moderari motibus ulnam,
Dum tandem fassus crimen domineque furorem,
Quem dare adit morti redhibetur patre saluti.
Nec pauidus reges trepidusue orator adire
Hic pater extimuit, ceso quod rege tyrannus
Infremit admonitus sacrisque remotus ab aris
Innocuum dum peniteat fudisse cruorem.
At quia contemnit consulta salubria uatis,
Non modo sidereos, imos quin ponit honores,
Et qui pontificem precepta benigna ferentem
 Spernit, femineo fractus terrore fatiscit.
Ast aliter Theodosius correptus et orsis
Increpitus duris audiri presule dictus
Ac Domino indignus iussusque audire monentem
Decretum reuocare datasque reuellere leges,
Dum daret in Christi seuis pia castra triumphos,
Accipiens placide monitus austeraque iussa
Non nisi sub fidei titulo parere suasis
Obtinet annutans sacris accedere uatem.
Sic quondam super admissis errore piaclis,
Iniuste innocuo multorum sanguine fuso,
Amotus templis diuisque repulsus ab aris,
Presule celestem solum spectante decorem,
Haud horret suplici uilem pietate repelsam
Nec gaudet uenia luctus nisi iure soluto,
 Lege etiam scripta sacro latore probata
Que ualeat subitum scitis placare furorem
Subdenti monitis sceptra imperialia sacris.
Altera substrato uictoria ducitur hoste:
Pre reliquis rex Ambrosium colit omnibus unum,
Pre cunctis in iura probat quem diua seuerum,
Utque pium digne perculsum uerbere mulcte
Conciliat Domino, sic sacrilego hostis habetur.
Nec metuit uitans prauo ferre ora tyranno,
Arguit ac facinus austere syrmate schede,
Omnia cernentem proponens crimina damnat,
Immunemque trucis reddit se proditionis,
Munera reiiciens, etiam in prece pace negata
Impugnatori pacis hostique quietis.
Exciti his proceres infidi seua frementes
 Iumentis requiem Ecclesiam stratum ire minantur
Post sibi promissam stygio contamine palmam.
At Dominus iustus sortes discriminat equa
Lance datas, sceleris patitur nec sceptra ualere
Sorte super iusta ne dextra feratur iniquis,
Iustitie dignoque piis dat honore triumphos.
Rex ita deuotus pedibus prouoluitur almi
Tutoris famulique fidelis ad omnia Christi,
Calcandum sibi sceptrilegum qui strauerat hostem,
Huius se meritis protectans et prece tutum;
Moxque rei ueniam facili datione capessunt:
Que regi una pium ductabat gratia patrem.
Qui quanta bonitate uigens quam corde benigno
Astiterit miseris testantur sepe soluta
 uincula nexorum: studiis legatio feruens,
Callis et ipse labor longi, proceresque petiti,
Excite merore fere patris improba flentis
Gaudia letantum rapti discrimine sontis,
Ultio prosiliens, Stiliconis cessio supplex,
Redditus exilio supreme obnoxius ire.
Quo per eum plures missi quoque iudice gaudent.
Felle cor impliciti hec etiam pretoria duri
Iudicis obstructo portarum limine fantur
Lata in eum quoque merentis oracula uatis,
Spe cassata hominum quam fastibus ille locarat,
Dum nequit Ecclesiam fugiens penetrare patentem.
Hic pater eximius pietatis culmine celsus
Quam fuerit uirtute potens mira acta fatentur,
Spirituumque frequens depulsio clara nigrorum
 Pansophius puer ipse legit post rupta cruenti
Retia predonis lethi de fauce reuulsus.
Huius ab hoste pia ut potuit presentia ferri
Monstratur Probi puero diro hospite capto,
Pontifici misso, nilque eius in urbe grauato,
Meniaque egresso truce possessore recepto,
Iuratus dum se Ambrosium timuisse reuelat
Raptor et hinc urbem secus expectasse ueredum.
Quid patet iste queat Nicentius ordine clarus
Saluifico sentit capiens angore medelam,
Calcatusque pedem saluatum se fore gaudens
Attactu calcis donoque sequente salutis.
Quam celer oris honor, quam famina plena uigore
Miratum famulo Stiliconis flamine rapto
Crudeli arbitrii necdum sermone peracto
 Huius falsiloquis plures discrimina schedis
Constiterit passos nec uinclis digna secutos.
Nec non ille monens facili qui splene cachinnum
Alterius lapsu proprium obseruare monetur
Et lapsus non uana sua probat orsa ruina.
Successor decedentis quoque Simplicianus
uim uerbi tenui persentit uoce relatus,
Idque procul positos stupor occupat ore serentes;
Barbara uirtutem quoque presulis ora loquuntur,
Francorumque ducis sumptus fuso hoste triumphus
Huius amicitiis partum quem fama fatetur,
Currentem imperio ualeat qui figere solem.
Quam uiguit doctus, quam celso flamine plenus
Semina densa notant terras animantia celo,
Regna replens rumor, compertaque fama,
 Persarumque duces sophico fulgore cluentes
Multo calle fatigati feruore uidendi
Eoo notum splendoribus urbe disertum,
Quorum quesitis diuina luce uibrandis
Cardine cum noctis lux est absumpta diei.
Symmachus ille etiam cuius labor omnis in ore,
Qui reges superasse putans splendore leporis,
Sacrilegos ritus repetebat et impia liba
Accipit ut cultum pietatis honore uolumen,
Lumine celesti diuoque sapore refertum,
Haud dictis posthac qui reddere presulis audet.
Marcomannorum probat hoc regina relictis
Errorum tenebris tantum rumore beati,
Percepto querens supero que lumine spargi
 Legatis sale se petit hoc condirier almo,
Accipiensque cati catechismum luce libelli
Stat pacem suadere curans persuasa iugandam
Romulidisque ferum subigit cum gente tyrannum.
Quo splendore Dei radians quo flamine pollens
Hec serat, annixus tabulis, Pauline beate,
Felici stupidus meruisti cernere uisu,
Atque coronari iustum rutilante benigne
Obnubique uoluntatis, pro tegmine scuti,
Introgredique uides proba diuum habitacula flumen,
Iura Dei rimans uates dum celica tractat.
Qui quanto feruore Deo, quam fixus adhesit
Pastoralis amor uigilans et cura resignat,
Pastio tuta gregum, rabies exacta luporum,
Paupertasque libens, Christoque impensa facultas,
 Amplaque pauperibus patrimonia lata beatis,
Predia que iuri Ecclesie possessa dicantur,
Strenuitasque interuentus, opis arduus actus,
Cuncte sollicitudo Dei stans sedula plebis,
Frugalis pietas, ieiunia ferme per omnes
Continuata dies, precibus uigilantia castis
Et sanctum testatur opus, manuum labor aptus,
Dictati scriptique libri, uerbi equor arati,
Indiguis captisque manus data munera large
Et sine fine manens fraterni cultus amoris:
Seruitium in sacris solerti iure solutum
 uix quino satagente dein pastore gerendum.
Pensus et exactus prodit pia pectora luctus
Ac flentis bonitas aliena piacla iacentum
Editaque aspecto suspiria tristia probro
Urbibus orbatis lacryme quam sepe litate
Atque Deum semper sitientis corde profuse!
Non se morte quati cuius bonitate fatetur
Seruum se ardentem, quanto Deus ambiat igne,
Lumine quo lustret mirorum culmine claret.
Id quoque sanctorum multo celata sub euo
Pignora huic digno digne patefacta resignant.



CAPUT XuI. De sanctis Nazario et Celso uitali et Agricola.


 Quorum Nazarium Celsumque nitore leuatos
Pretulimus diuo mentem irradiante beati;
Quos uice thesauri iussi seruare coloni
Commisso minime audebant discedere ab horto,
Dum gazas sacer ignotas custodibus auffert
Utque loco his apto merito splendore locatis
Gratificos cetus diuino lumine repplet,
Ciuibus Ecclesie supere applaudentibus urbis,
Ingemit hostis atrox torqueri se patre questus
Ambrosio, uocem strepitus qui ponere iussus.
Ponit et inflari Ambrosium nescire capessit:
Haud illum ipse, fides quin torqueat alta sacrorum
Ignis et inuidie doleat quod scandere celum
 Terrigenas unde ipse ruens uoluatur in ima.
uitali sed et Agricole dat templa beatus
Florentine urbi, quos larga Bononia mittit:
Qui fortes post plura trucis cruciamina flagri,
Eximium fixi cruce nanciscuntur honorem.
Pignora iudaicas inter permixta latebras
Nonnullos ignota iacent mortalibus annos,
Donec pontifici diua se luce notantes,
Hoc patre letantur digno retinere decore
Secernique nigris auri ceu fulgor arenis.
Letitia populi cruciatibus agminis atri
Hos simul ara capit sanctorum lumina pandens
Diuine circa famulum bonitatis amorem.



CAPUT XuII. De transitu sancti Ambrosii.


 Qua spem fundarat fungi ne morte paueret
Testatur felix obitus finisque beatus
Militie palma digne clareque palestre,
Numine prescitus supero sociisque relatus.
Ille etiam risus diuo radiatus ab ore
Arridere sibi Dominum quo cernit lesum,
Laudensi cum presule ei dum uota profundit,
Auditasque preces iam gratia blanda reuelat.
Queis animum semper fixus nec morte recedit,
Dum crucis in speciem distentus brachia celis
Felicem uotis animam comitantibus infert.
uercellensis adest presul celeste uocamen
Excitus capiens somnis, ubi mox abiturum
Atque recessurum monitis prodentibus audit.
Lucis honoratus diue mysteria tradens;
 Que ut capit Ambrosius summam libaminis alti,
Letus init uitaque cibatus in ethera surgit.
Transitus hic celebri Pasche splendore nitescit,
Isrel tenebras exit qua nocte Canopi,
Celicole ciuem paradisi regna colonum
Festiue excipiunt, agnis in flumine lotis
Fontis aque uiue, patet almi gloria uatis,
Aspiciuntque subire thronum digitoque loquuntur
Illustri residere patrem fulgore nitentem.
Stella micans aliis funus lustrare patescit.
Ambrosiana quod ut terre capit aula serendum,
Nigra caterua gemens causam cruciaminis edit.
 Splendorem Ambrosii ceunt seruire benigni,
Millia natorum superna ad munia currunt,
Feruida, stipantur diuersi examina iuris
Tangere gestamen, saltem appropiare laborant.
Nec charos latet absentes, nec linquit amantes,
Eois transmissa uiris quod scheda profatur,
uisus ut assistens que fert orantibus almis,
Imponensque manus pariterque precamina fundens;
Zenobio Florentinisque leuamina portans,
Sepe rogatus adest, urbem discrimine soluit,
Defessos recreans, spe deinde salute reformans.
Mascezeli desperanti feritate pericli
Impetrat precibus, signansque enigmate palmam,
Ter notat appulso tempusque locumque bacillo.
Gazarumque loco querenti lumina ceco
 Claro albatorum comitatus honore uirorum,
Apparens, sociis occurrere Mediolanam
Precipit, ut ualeat luce exsultare petita;
Paret ouans palpo que non inuiserat ante
Menia calle petit recto, dictaque salutans,
Obuius ipse die patronos urbem ineuntes
Hanc Sisinnium. Alexandrum quoque, Martyriumque,
Mox promissa capit loculo sibi munera tacto.
Urbe Trientina quos presul Anaunia rura
Lumine, sancte, iubes uerbi lustrare uirili;
Que sacro dum rore rigant, indigna resultans,
 Hostica turba furit flammans liuore duellum,
Questibus atra ciet, nigra numina luctibus ornat,
Comprensosque pios spurcis maculare laborat,
Atque reluctantes flagris fere ad extima cedit.
Nox superest tantum, terras caligine pressas
Qua retegente color rebus dum sole refertur,
Oblatas claro lucrantur agone coronas.
Cappadocum de gente senex Sisinnius horum
Primus honore nitente, tuba caput ictus ahena
Confossus hominem quoque membra securibus exit,
Limine ab Ecclesie celorum culmina scandens.
Martyrius grates, tentus nec mobilis, effert
Saluifico Domino, sudibusque foratus acutis,
uerticis e plagis perstat saturare bipennes,
Dumque cruore madens agitur libare profanis,
 Calle uolans alio subit astra actore solutus.
Insultant cesis bacchantes, pendula collo
Martyris ora ligant tinnitu et uoce crepantes
Prostratos ultor Christus quo uindicet, addunt;
Inter Alexander functos aduertitur halans
Aspera queque subit tractus dum dira calentis
uentum ad busta rogi condunt quo corpora crudi,
Spirantem ergo iubent libare uel igne flagrare.
Ille minas calcans rapit alto fine coronam.
Excita nec se abdit uindicta, nec incita dignam
Mox adhibet mulctam; celum tamen abripit umbra
Proxima terrenis, terras uelamine cecans,
Cecatosque umbrans populos, micat ignibus er:
Fulmina crebra uolant, lethum mortalibus ethra
Intentat trepidis; mendaces uera profari
 Coguntur, fieri hec sanctorum luce fatentes,
Hi socii Ambrosii, capiunt his lumina ceci,
Cecantur seui, rutilant splendore benigni,
 Ambrosii meritis applaudunt agmina celi,
Congaudent iusti, liuore teruntur iniqui;
Ore uenenato famam qui carpere uatis
Tentarant, subito carpuntur uindice rapti
Inque oculis quorum nexas auellere mentes
Patris amore petunt, mulcta uelluntur abacti.
Ast ille et meritis meritorum et lumine cretis
Effloret genitis, quorum Paulinus, honore,
Culminis egregii sapidique nitore leporis,
Ausoniam decorat trans et mare lumina portat.
Ecclesie decus illustre, Augustinus, et orbis
Totius instructor fraudisque hostilis abactor,
Lumine qui cunctum replet almo et semine mundum;
Martinus specimen Gallorum ductor et altor
 Candentum pius agnorum, columenque sactorum
Gemmaque pontificum, pollens tutela piorum,
Cuius ad exsequias diuina potentia patrem
Transfert Ambrosium sed nec statione remotum.
Hesperiis astat Gallis, et funera curat;
Mediolani aris presit Turonique sepulcris,
Urne munus agit nec diua litamina linquit,
Corpore adest populo, spiramine seruit amico.
Et quis cuncta patris narrare insignia tanti
Preualeat, quorum qui scit, sapit omnia, summam?
Nam licet addantur dictis quamplura, residet
Maxima gestorum sed pars intacta sacrorum.
Utpote qui studio, doctrina et culmine uite
Italiam eripiens tenebris ad dogmata uertit,
Catholice fidei cuncto dans lumina mundo,
 Nos quoque perpetui rapiens a turbine lethi
Perferat auxiliis eterna ad gaudia lucis!

 Que sequuntur capp. 19 et 20 edidit Mabillonius, Act. SS. ord. S. Bened., tom. II, pag. 20 et seqq.



CAPUT XuIII. De sancto Columbano.


    Diuerse Hesperia patrie radiante nitescunt,
Diuersis simul hostibus illustratur et ipsa.
   Ambrosio insignem uates petit inclytus urbem [343* 1Kb]
Gente Columbanus Scotorum et sanguine cretus.
Qui pius a puero uixit mirabilis euo,
Christi castra [344 1Kb] locans, multoque hec milite replens.
Propositi metas huius uirtutis odorem
Nare sequens auida, paulo excessisse uidebor.
Finis at hunc Italis quoniam impertiuit agonis [344* 1Kb] ,
 Ausoniis tandem placuit iunxisse tropeis.
   Quem genitrix dum utero gestat procedere solem
Aspiciens gremiis, lumen prenoscere prolis
Illustrata datur sparsure lumine terras.
   Artibus imbutus claris, documenta palestre
 Aggreditur supere, uirtutibus optime fultus
Gallica rura petit, diuina his semina portans,
Ore manuque uocans celorum ad culmina cunctos.
Celsa petens gradibus, eremi secreta requirit,
Atque columbinis scandens subit ardua pennis.
Nec diue [345 1Kb] frustratur opis solamine seruus,
Crastina preceptis innixus commoda temnens.
Querentis Deus egroto solatia fratri
Alleuat angorem, legans optata uehentem
Defessis alimenta uirum, nec missus inanis
 Aut mercede carens iteris  solator abire.
Aegri subuentor medicamina coniugis orat,
Subsidiumque refert, quesitaque dona reportat
Et patris ad uotum reperit uiguisse iugalem.
   Inde Carantocus secretis uisibus abbas
 Admonitus sancto suffragia ferre laboris,
Accito famulo celestia iussa retexit,
Expleat imperitans. Properat Marculfus, onustis
Lata [345* 1Kb] ministrat equis, sed quo se tramite ducat
Inscius ignoransque petendus ubi incola degat.
Atque ita nutanti quid agat dum corde uolutat,
Consilium menti ingeritur, iumenta uiandi
Destinet officio, preeant quo que acta sequatur.
uis recto diuina regens animalia calle,
Ducit in optati Patris ora sequente magistro.
Sicque Dei famulum ductantibus ille ueredis
Inueniens presentat opus: gratesque Tonanti
Laudis utrinque date: ditat benedictio uatis,
Ac reuocat [346 1Kb] gerulum preconia digna serentem.
   Inuisunt refugam mundi iam deinde frequentes,
 Atque colunt plebes, pietatis honore petentes
Ditari, uerbo refici, precibusque leuari.
Ille fauet uotis, morbisque medetur anhelis,
Mirificat pellitque feras, procul effugat hostes
Septus, et intactus perstat feritate lupina,
Miti pace truces ausus rabiemque serenans.
Ursum quo pepulit, scopuli legit atra minacis,
Incolit hec solus, puero uisente ministro.
Agreste hunc sustentat olus, fert pocula lympha.
Quam procul inde petens, longum puer ipse laborem
Ut queritur, saxi scrutari terga iubetur.
Dum Patris precibus celi secreta petuntur,
Factum, et cum uotis latices funduntur opimi,
Fons rupe exoritur montis hinc perpete lapsu,
Iam deuexa rigans, et commoda munera prebens.
    Castra replere Dei properantibus undique turmis,
Agmina metator cogens, loca prouidet apta,
Distribuit cetus, certans premonstrat agonem,
Munia disponens, leges dat, iuraque tractat,
Que descripta docent qualis radiauerit auctor.
Ipse eremum peragrans gemino comitatus alumno
Indiguusque cibi, socios iubet ire petitum,
Signatoque loco uictum deferre repertum.
Deproperant, loca dicta ineunt, fluuiala cernunt
Munera, non proprio terris adstrata elemento.
Sumunt tres de quinque esoces [346* 1Kb] , ad prandia tollunt.
Increpantur ut ingrati, qui prona refutent
Dona Patris, missi redeunt, contempta reportant.
   Mandat item quondam capture instare sodalem [347 1Kb] ,
 Atque locum signat, laxata ubi retia pandat.
Illi uisum alias, nec cerula [348 1Kb] iussa lacessit,
Nec prede concessa petens, miratur adactos
Instantesque haud posse capi sinuamine [349 1Kb] pisces.
Impactos spectat maculis, nullum eximit undis:
Consumptaque die casso sudore laboris
Regreditur fructu uacuus contemptor alumnus.
Arguitur spretis uano conamine iussis,
Et uada iam tandem decreta subire iubetur.
Paret abinde cliens et lina capacia soluens
 uix reuocare ualet capture pondere farta [350 1Kb] .
Sicque hilaris Patrem reperit, data dona rependit.
   Ursi speleo quondam ipse remotior herens,
Languorum secreta teri per famina fratres
Addiscit stimulis, solum superesse ministros
Aegrotis seruire datos. Horum ipse misertus
Peste repellenda petit hac Lussouia castra.
Attritis iubet exsurgant, famulatibus instent,
Immineant [351 1Kb] messi feruente labore terende.
Surgunt precepto soliti gaudere paterno,
Accedunt monitis, triture insistere certant.
uirtuti suplici fugiens uis morbiba cedit,
Roboreque implentur pulso marcore medulle.
Adgaudens Pater obsequiis, recreare laborem
Mirantum iam posse suum decernit, ouanter
 Instaurat mensas, dapibusque uenustat opimis.
Gaudia concelebrat nullo residente dolore,
Ni solum infidis sectari iussa moratis.
Quorum desidia arguitur, pigredo notatur,
Atque anime languor carnis languore piatur:
Ac pestis mora precinitur [352 1Kb] , longumque rotata
uoluitur anxietas, annus dum limina claudit.
   Siccatis quondam stipulis sub tempore messis
Insurgant, inhibentque legi [353 1Kb] dona annua nimbi.
Insistunt pluuie, spes ipsa ablata metendi
Mentibus attonitis, iterum ne germina culmis
Insurgunt fetis famis in discrimina granis.
Ille sub hec Domino committere uota benigno,
Spemque librans Christo, sociis iubet arma [354 1Kb] capessant,
 Messem ineant, curuis inuadant falcibus arua.
Mirari comites, nemo audet promere contra
Quin faueant iussis, ruraliaque arma ferentes
Appellunt segeti: custodes ille per oras
Distribuit ruri, quos uita excelsior ornat
Quattuor excipiens Coniminum, Eunocum, Econamum
Sanguine Scottorum, Gurganum gente Britannum.
His ita dispositis operi cum fratribus abbas
Insistit: pro mira fides! toto ethere rores
Funduntur circa, sicco cadit hec seges agro,
Tostaque [355 1Kb] mirando sic cuncta reconditur estu.
   Primates steriles uirtutem pauperis huius
Sentiscunt, adeunt, quesitaque gaudia prolis
Accipiunt, celebri letantur honore parentum.
 Wandalenus ouans Donato nomine et actu
Pignore florescit, sacer at Pater expiat undis,
Enutritque datum celesti lacte clientem
Quem post pontificis uesontio culmine tollit,
Quique Monasterium normaque et honore patroni [356 1Kb]
Constituens Christo, certantia castra coaptat.
Fenora natorum genitor pro pignore lato [357 1Kb]
Tutoris recipit meritis, ipsique parentes
 Se obstringunt Domino: mater turmam aggregat almam
Castarum gaudens comitum se his esse sodalem.
Sufficitur Patri Cramelenus, et ipse beati
Abbatis splendore datus deuotus amori,
Instituit cetum Patris huius regmine cultum.
   Inclytus iste Pater probitatis munere pollens
Quam locuples operum uixit, quam lucis abundans,
Afflictis impensa docent solamina crebra.
Theudegisolus hoc digito sibi falce reciso
Comperit [358 1Kb] , excipiens subitam medicante salutem
Ore Patris, fusa plage per aperta saliua:
Fortior et ceptum repetens sine labe laborem,
Membro crediderat quod se amisisse recepto.
Nec minus egregie perfunctus honore medele
 Pernicem conquirit opem cladisque leuamen
Otia sectatus senior Winocus agreste,
Dum miratur opus Patrum Terrena gerentum,
Militieque uiros supere sudare labore
Adstupet agricole; cuneo saliente petitus
Frontis aperta gemit, fusoque cruore madescit.
At miserans Pater angorem, celeransque iuuamen,
Inque cubans uotis, properat purgare saliuis,
Oreque conspersum reddit post sputa piatum.
Dumque fouens facili seuum linit unguine uulnus,
Curat, uixque cicatricum uestigia seruat,
Saluificum digno hic sectatus tramite Patrem.
   Frumenti dolet erumna fraccescere [359 1Kb] fratres,
Sollicitum fidis comitem Pater erigit orsis:
Non linqui iustum, subolem nec querere panem.
 Dictis uota fidem faciunt, uacua horrea solo
Largitore Deo facili uirtute replentur.
Nox subiit totum, uector nisi nemo repertus
Conditor immensus, large dans omnibus unus.
Sic quondam glebas rastro sarientibus adstans,
Sexaginta iubet geminorum munera panum
Cum potus quod paruum aderat solamine ferri.
Mirantur creuisse dapes uescentibus illis
Ruricole, duplumque stupet legisse [360 1Kb] minister
Conuiuis saturis, escarum et fenora potus.
   Nec solum proprios clemens ita seruat alumnos:
Quin succurrit et externis, et uincula soluit
Aetheria, tactu famuli contrita fatiscunt
Ad iussum era Patris, uelluntur [361 1Kb] crimina fantes
 Se purgaturos lacrymis iam sponte litandis.
Nexibus eductis [362 1Kb] lauat, ac uestigia tergit,
Et lotis agit ecclesiam, sed limine clauso
Non patet introitus trepidis, iamiamque propinquo
Agmine custodum repetentum ad tormina raptos [363 1Kb] .
uincula qui iussis, precibus quoque limina pandit,
Claustraque cum uotis reserat nutantibus egris,
Ac simul ingressis solitis struit ostia septis.
Clauier [364 1Kb] hec hostesque suo munita uigore
Cernentes, metuunt diuino numine tutos
Appetere, humanis aut subdere legibus actos.
    Aduersis etiam ille bonus, seuisque benignus
Excipitur, percussoris tormenta reuincti
Nexibus internis ferro torpente relapso
Deiecti dextra, ante pedes miseratus, ademptum
Demonico redhibet uirtuti animusque furori.
Obuia bis seui quondam atro flamine pleni
Ora tulere uiri, prece mox quos ille redemit.
uexati rabida ueniunt ita quinque phrenesi,
Ilico quis prebet pulsa quoque peste salutem
Sic Patri iuuenem uiginti millibus actum
Currere pernici uolucris uirtute chelydri [365 1Kb]
Restituit precibus fixum uotisque receptum.
Mater item eum prole ruit hac labe referta,
Nec mora, purgatas pariter Pater iste remittit.
Sicque Parisiace bacchans in limine porte,
 Hucque uenire querens, mestis sibi uocibus hostem [366 1Kb]
Atque Dei famulum uulgato nomine prodens:
Fortibus imperiis diris dum uiribus obstat,
Ore manum capit innocuo, linguaque repressa
Almifici digitis, iussus fetore sequente
Sulphuris Aetnei affectum lacerumque relinquit.
Tempore iam multo Phebei muneris expers
Hospite clarifico rutilantia dona resumit.
Frustratusque diu reuocato lumine gaudet,
Ipse peregrinus peregrinum ut lumine captat.
   Hic uir prepollens Christique Columba renidens,
Lumine quam clarus superoque nitore coruscus
Fulserit, innumeris radiantia culmina donis
uirtutum retegunt, uolucresque fereque loquuntur
 Saltibus [367 1Kb] accite, nisuque adulante recepte.
An non hec [368 1Kb] furto coruus clamasse relato,
Imperiique tremens uisus terrere potentis,
Pergere ni iussus post reddita damna, nec ausus?
Ursus an insolito reboat non ista pauore
Iam prelibata uerbo depulsus ab esca,
Tergora ceruine seruans illesa rapine,
Et famulans sanctis sanctorum ad commoda iussis?
Nec solus notat hec testis [369 1Kb] , diuersa feruntur
Huc attracta olidis [370 1Kb] animantia, nare sagaci
Nutibus atque repulsa Patris; dum pelle reuulsa
Pabula nudatum sinitur prestare cadauer.
Sed nec dissimili regitur moderamine, pomis
Qui per discipulum cessis insistere parens
 Parcere scit uetitis, cessatque inhiare rapinis.
uiuere decretis [371 1Kb] , escisque absistere partis [372 1Kb] .
   Quam uirtute patens uerbi quam culmine prestans
Hic Pater enituit, et iussa et facta resignant.
Id quoque castorum retegit famulatus alumnum
Et quondam liquor emissus famulante cliente,
Nec tamen effusus peruadens claustra corone
Spargit humum, quin insueto petit agmine [373 1Kb] celum.
Tollitur in uacuum duplicatque cacumine trullum [374 1Kb] .
Iussa Patris decorans, famulique patrata uenustans.
 Sic farris modius superest quique usibus unus,
Dum simul indigno fertur mandante Patrono,
Diuite rebus Acra  monitis parente supernis,
Tertia ieiunis redit exspectantibus ut lux,
Quadringentenos potusque cibique rependit.
Spem preterque fidem uacuis fulcimine cuncto:
Gratiaque augetur cumulat dum Doda trecentos.
   Quondam inopi uictus celis alimenta feruntur:
Destinat ethra cibos orantibus alite multo,
Plumigeram seriem non diffugiente uolucre
Absque labore ferunt, epulis dant feruere mensas
Ditibus, atque palatinas dulcedine uisis
Exsuperare dapes, triduoque hoc dapsile terris
Manna manet, frugum accedit dum copia quarto
Lata die, supero spiramine, Presule  iusso
 uicinas habitante plagas dare fercula sancto.
Sic et amicorum sociis solamine cassis
Ipse animo fidens fidum perquirit amicum [375 1Kb] ,
Ecclesiamque petens aperiri munere dextram
Exposcit Domini: nec amicus uota moratus,
Pontificem mittit repletum ardore ferendi
Que libeant uati, gratis data sumere poscit.
Ille bono grates Domino fert pectore prono,
Accitisque suis deuote oblata capessit.
   Inde fluenta legens Rheni, loca barbara uisit.
Sarmatica Seuos [376 1Kb] adiens regione suetos.
Progrediens quoque sacrificos offendit, inanes.
Luminis eterni lyphantia [377 1Kb] liba parentes.
Dolium erat magnum sacris gremiique capacis
Turbida ceruisie retinens libamina tetre:
 Quod Domini miles leni sufflamine soluens
Dissipat, erumpit pariterque fragorque liquorque:
Ut uideas Sanctum fugere horrida flamina [378 1Kb] flatum.
Barbaries pauefacta stupet, falsisque recedens
Pars non parua Dei recipit iuga suauia ueri,
Inque fide infirmi firmantur robore facti.
   Cogitat interea Sclauorum uisere fines,
Luce pia lustrare animas ab origine cecas.
Angelus at uisis astans, depingit in orbis
Schemate desertum tenui sub imagine mundum,
Ut dextram leuamue petat, fructusque labore
Quesitos ineat. Sancto hec spiramine plenus
uiridimens [379 1Kb] , nec adesse uidens quo uincula gentis
Soluantur Domino tempus laqueata, quiescit.
    Celicolis equidem qualis quantusque probetur,
Aequiuoci [380 1Kb] casso pandit conamine custos.
Militie optanti metam palmamque laboris
Quesitam oranti fulua se luce reuelans;
Corpore non, inquit, modo te producere possum,
Patre Columbano poscente, et flente repulsus.
 Ocius ille iubet merens properare ministrum,
Flagitet accitum raptim decurrere Patrem
uisere marcentem. Sacra flens ede repertus
Poscitur, accedit, causamque et uota requirit.
Ingrate [381 1Kb] precibus queritur sese ille teneri,
Ductori obstari lacrymis, retinacula soluat.
Iamque aditum celi sitienti regna recludat.
Ille metu attonitus, fratres ciet ere petitos,
Atque recedenti quesita uiatica prebet,
Oscula fert, funus cognati [382 1Kb] complet amici.
   Ipsi iam reges huius sua subdere colla
Non renuunt monitis, hinc liuidus hostis adactus
Inuidie stimulis molimina nota reuisit,
Pectora sceptrifere [383 1Kb] supplens regumque parentis
Et quia uir Domini regis [384 1Kb] benedicere cretam
 Crimine contemnit sobolem, regalia sceptra
Haud suscepturam memorans; regina furore
Hunc agitat diro, prohibens pia munera ferri,
Hospitioue capi socios, uel dote iuuari
Arguere infessos monitor, uel frangere motus
Regis it irati, nec linquit dura magistri,
Nec probat hospitium, recipit nec munera regum,
Improba dona abicit, nutu data uascula rumpit
Intuitus uirtute, dapes et pocula fundit.
Auditis stupidus tremebundo horrore tyrannus
Supplex adproperat, ueniam sibi criminis orat,
Emendare admissa uouet, compescere spondet
Sollicitus labem, placatque hoc federe Patrem.
   Ast ubi castra [385 1Kb] Pater repetit, mox pacta soluta
Flagitium cumulant, consueta piacla retractat.
 Almisator contra uerborum uerbera legat,
Grammata [386 1Kb] plena minis, acrique notamine mittit,
Quis mulier ueteris repleta furore ueneni
Ad furibunda palatinos ipsumque nepotem
Instimulat regem, pellat quo castra colentem,
Publica compellens ad iura uacare calentem.
   Impulsus stimulis leges temerare toparcha
Attentat: contra inuictus pius incola perstat,
uaticinans omni pro erem cum stirpe libandum [387 1Kb]
Territus hoc celer egreditur rex famine sacris
Que uiolatum ierat, non se, sectante [388 1Kb] coronam
Martyrii testans huius contingere uotis.
Quin eat, offendit que ritu examina linquat,
Ad natale solum, uenit quo calle, recedat.
 Ille negat Christi ses ponte relinquere castra.
   Rex abiens seuum quem nouit ad ista ministrum
Deputat, hocque Patrem pulsum uesontio captat,
Hec quoque mira gerens uerbo uincimina [389 1Kb] soluit,
Ecclesie reserat ualuas prece, munit apertas,
Liberat exemptos, uertitque regitque redemptos.
 uim superam ciues ipsi renitere tuentes,
Eius ab aporia [390 1Kb] sese compescere censent.
Ille uidens se nullo angi custode, reuerti
Ad data castra petit, mediique in sole diei
Regreditur, mediam populo spectante per urbem.
   Nec mora concutiunt proceres hec nuntia diros,
Instigantque initum passim cumulare furorem.
Legatur furiata cohors comitante tribuno
uellere ductorem, exsiliique reducere mulctam.
Accedens truculenta manus cecatur in uno [391 1Kb] ,
Cetera conspiciens, presentem querit et ambit.
Impingunt in eum pedibus, uelamine uestem
Contingunt, se cernentem neque cernere possunt.
Sidit [392 1Kb] ouans inter trepidi anxia flabra tumultus
Sed datur hoc spectare duci, qui forte renutans
 uenerat ac nolens, solus tesidere legentem
In medio uidet errantum, sed tegmine [393 1Kb] letum.
Quos reuocans repedare iubet, regique referre
Frustra agitare uirum diuo tutamine tectum.
Infremit hec capiens, auctoque furore tyrannus
Accumulat facinus . . . . ad pessima legans
Crudelis famulos peragenda negotia iussos.
   Psallentem cetu inueniunt stipante canoro,
Exeat insinuant, uenit quo tramite pergat.
Rennuit ille greges carosque relinquere natos.
Lictores utrimque timor conturbat et horror,
Hinc regis furor, hinc tanti reuerentia Patris.
Compatiens pius indultor discrimine septis,
Egreditur, lamentantes comitantur alumni,
Auulsi quidam luctu potiore tenentur.
 Hos solatori Domino tamen ille tuendos
Allegans, laudare monet sine fine Tonantem,
Altorem huncque patrem ualeant ut habere fouentem.
Ducitur exsilio, ferroque petitus inani
ui tegitur supera, captum tortoribus [394 1Kb] hostem
Eripit, hunc prisce redhibens pluresque saluti.
Affatus quoque ductorem, quem spernat haberet
Ocius ut dominatorem, tempusque resignat,
Lothario careat dominis sub principe caris.
   Tandem actus Ligeris fluctus iam lintre subire
Oceanique petiturus peruertere campos,
Dum lento [395 1Kb] scapham subeunt molimine fratres,
Egregium sancti comitem cognomine Luam
 Custodum remo quidam audacissimus haurit [396 1Kb] .
Increpat atrocem ductor [397 1Kb] pro crimine dignam,
Precinit et Christo luiturum uindice multam.
Famina lata sequens certi probat ultio uatis:
Moxque reuisentem portum uorat unda proteruum.
Ac pius arradens fluuialia terga carina,
Sicubi metatur, pronis fert lumina cecis,
 Horrida spirituum depellit monstra nigrorum.
   Puppe secans undas Turoni delabitur oris,
uisere sacra uolens Martini auertitur aula,
Cum merore gemens uotis portum obtinet imis:
Remis acta auidis moderans se scapha resistit,
Arma gubernantum spreto rectore triumphans,
Littora sponte petens fert inuito arua magistro.
Ductori supero grates pius aduena pangens
Templa optata subit, sanctis noctem excubat aris,
Seque suosque Deo Martini munere legans,
Papa  Leupario conuiuia inire rogatus.
Obsequitur sociis curans releuare dolorem,
Prandendumque inter replicans oracula firmat,
Pulsorem fuerat que iam iaculatus in hostem:
Ante triennales memorans Hyperionis [398 1Kb] orbes
 Cum natis pariter ruiturum Theodericum.
Hinc nauem repetens fratres angore teneri
Inuenit, addiscens furtum caligine [399 1Kb] passos.
Nec mora, Martini iacturam questus ad urnam
Regreditur, non se hic uigilasse fatetur
Ille suos sineret tolerare ut damna sodales.
Concutitur mox latro graui quatiente flagello,
Exclamatque palam qua tecta nomismata celet.
Cernentes socii currunt, sublata rependunt,
Flagitio parci poscunt, horrore tremiscunt.
Remque Patris uere ut sacram tractare pauescunt.
Omnia pauperibus largito ac ferre parato
Indiguoque dapis, celestia dona feruntur,
Gratificusque capit, pestesque et liuida [400 1Kb] pellit.
   Aequoreas tandem Ligeri delatus in oras,
 Ad patriam reuehi, Oceanumque subire iubetur.
Scottica nauis adest que res comitesque capessit
Licta Patris refuge natiua reuisere rura.
Remigiis igitur zephyrisque fauentibus acta
Findit terga maris, fluctusque adnititur altos
Cum subito mare nolle uiri sentiscit, et imo
Exsiliens pelago seuis conatibus obstat,
Fluctibus atque ratim propellens reddit arenis.
Cerula subducens retegit, siccatque carinam,
Collectumque sibi finibus requiescit adactis.
Sistere sic triduo cogens sine gurgite cumbam
Nauclero cernente Dei quo numina casu
Res Patris exhausta, sociosque a puppe remittit.
Aequora mox adsunt, properantque resumere lintrem,
 Optatisque uehunt per plana liquentia flabris,
Laudantes placitum cuncti preferre Tonantis,
Mirari factum, uatem quo uellet abire
Mittere sponte suum, famulatu opibusque leuare.
   Missus Lotharii deuotam competit aulam,
Quem rex munus ouans ac si celeste receptat.
 Flagitat ut maneat degendi habitacula prestat.
Regibus ille cauens lites augere, recusat,
Increpat errorem, regit apte regmine regem.
   Interea bellum gemino meditante tyranno
Poscitur alterutro, neutro parere iubetur
Rex patris imperio [401 1Kb] , sceptra utriusque canuntur [402 1Kb]
Huius regminibus terna intra tempora subdi.
Obsequitur princeps monitis, fidoque fidelis
Exspectat promissa animo, spes figitur ethre,
Et patiens seruat donec data culmina sumat.
   Applicitis uatis sociis, solatia cepti
Fert iteris [403 1Kb] gelidas superare uolentibus Alpes.
Quaque uenit Pater egregius, uirtute coruscat,
Horrida deturbat, sacratu mitia firmat.
Meldensi comitem se Chagnericus ab urbe
 Ultro offert, eiusque dicat benedictio natam
Cum laribus Burgundo-Faram Christo indole iunctam.
Quam pater infido tentans abscindere nisu,
Lumine percussam febribusque extrema trahentem
Ingemit, Eustasioque petit Patris huius alumno
Hospite suscepto sanari peste remota.
Ille rogans iterat [404 1Kb] uotum, fert inde medelam,
Quo pergente, necem legit [405 1Kb] hec quam frangere pactum.
Dum promissa ferat, sacra dum uelamina captet,
Candida castra [406 1Kb] locat sponso quis militet Agno,
Agmina siderei ceant quo florida regni.
   Matronam ipse means excepit [407 1Kb] honore Columba,
 Autharii colitur deuoti munere amici.
Cuius et hic subolem gemino splendore micantem
Matre ferente sacrans, fidei benedicit honore.
Regibus accepti, regali munere clari
Hinc adspirantes superis Christoque flagrantes,
uitantesque uoluptatum discrimina, celum
Mente petunt, celestiaque agmina cogunt.
Castra beata locant, iuranis saltibus arunt [408 1Kb] ,
Alter Resbacis Briegensis margine riui.
   Sic quoscumque Patris locuples benedictio munit,
Obtinus [409 1Kb] attollit celorum in culmina finis.
Consiliis quicumque huius parere fauentes
Non renuere regi, gaudent sibi prospera ferri.
At consulta animi qui posthabuere paterni,
Expertes uoti uacuo fleuere dolore:
 Ut rex ille repulsoris frater [410 1Kb] Patris almi,
Seruitiis subici Christi qui sponte salubri
Dum uitat parendo Patri, substernitur hosti.
   Nec dilata diu res, bella cientur utrimque,
Diuerse alterutrum ceunt in prelia gentes.
uir Domini solus uastam comitante ministro
Inierat tum forte eremum, residensque legensque
Appetitur subito, Domino moderante, sopore,
Atque uidet reges inter que bella calescant.
Excitus adstanti famulo arma flagrantia pandit,
 Effundi nimium suspirat utrimque cruorem.
Pulsorem [411 1Kb] contra monet exorare minister:
Consilium Pater insulsum notat improba fassum,
Dum magis hostilem decernat amare salutem,
Atque rogare Deum, cuius hec bella librantur,
Numine qui iusta disponit lance duellum.
   Iam qui consultis renuit seruire benignis
Terga parat fratri, captusque auieque subactus
Ponit gemmiferos muliebri forfice crines:
Et que non uoluit Christi substratus amori
Sumere, ludibrio premonstrat signa corone.
Nec mora, mactatus rabie laceratur hyene [412 1Kb] :
Aetherio frater [413 1Kb] tactus consumitur igne.
Atque ita Lotharius cernens sibi sceptra parari
Sancto dicta Columbano subit, arma prehendit,
 Debita cum turmis properans sibi regna capessit.
Regis adulterio genitam facili agmine prolem
Cum scelerum incentrice capit, necat, excipit aule
Criminis altricem expostam, uectamque camelo
Indomitis innectit equis, terit impete raptis.
Sic sic ueridici complentur famina uatis.
   Ergo Columbanus pennis animisque columbe
Regna superna petens, Gallorum transuolat Alpes,
Ausoniam ingrediens, Agilulfo rege decenter
Excipitur, subiens pia menia, Mediolanum
Incolit, expurgatque hereses, atque arma ninistrans
Ecclesie, recti meditatur dogmata callis.
Accipiensque [414 1Kb] a se rupti iuga montis aceto [415 1Kb]
Mirifici splendore Petri comique colique:
Ocius hec superans, auido petit alta uolatu:
 Semirutamque aulam neglectu monticolarum
Offendens, prisco accelerat reparare decore,
Succisasque trabes scopulis per deuia collis
Pondera quadragenorum per plana uirorum,
Cum tribus aut geminis sine fuste uehebat alumnis.
Nec pondus ueluti ueherent, quin pondere uecti.
   Sicque pio fratrum mentes hortamine firmans,
Incepto letis operi persistere uotis,
Ut qui uelle Dei patulo fulcimine captent.
Culmina restaurat propere, sarcitque ruinas,
Atque monasterii diuersa habitacula condit.
   Lotharius uatis completa oracula cernens,
Eustasium monitis Lussouia castra regentem
Dirigit, almifici uestigia sacra magistri
Cum prece sectari lata suplicamine regis,
 Quo redeat, uotis degat, quesitaque sumat
Gaudet hic aduentu geniti, suadetque morari
Quantisper secum clare pietatis alumnum.
Ad requiem comitum, doctrine ad regimina fratrum:
Se repedare negans, retroque redire recusans.
Regi gratifico monitum post pergere legat,
Corrigat ut propriam morum moderamine uitam,
Sustentet socios Lussouia castra colentes,
Presidiis foueat, regali munere comat.
    Federa grata hilaris rex captans honore uenustat,
Castra superna fouet, delegata agmina fulcit,
Subsidiis explet, dominandi finibus auget.
   At Pater ipse Columbanus dum clauditur annus,
Mandatis [416 1Kb] noua septa colit celle Ebobiensis.
 Nexibus hinc animam carnis tenebrisque solutam
Almifico celis infert splendore decoram.
Pignera restructi per eum templi ede locantur.
Quam celse meritum uite, data signa loquuntur:
Strenuitatem animi prestans doctrina profatur.



CAPUT XIX. De sancto Attala


    Magnifico Patri [417 1Kb] magnus succedit alumnus
Attala, cui celsam peperit Burgundia stirpem.
Pontifici datur hic genitore ferente colendus [418 1Kb] ,
Artior angustum feruescit scandere callem.
 Sic clam progrediens, monachorum castra peragrat,
Et potiora calens [419 1Kb] , dicto fert colla patrono,
Atque Columbano tradit se luce regendum.
Ille sibi nectens, quesito lumine flammat,
Dum [420 1Kb] petitur uirtute uicem supplere magistri,
Dignus ubi egregie pro castris prelia sanctis
Exercens, anguiua [421 1Kb] doli fert bella furentis.
   Carpitur austerus tepidis durusque remissis,
Auellit teneros [422 1Kb] lateri fera lingua sodales,
Diripit, atque eremi per deuia raptat operta.
Incentor doctorque mali seuo uritur igne [423 1Kb] ,
Supplici clamans meritam se pendere penam.
Nec facilem quit adire Patrem captando piamen,
Quin rapitur, mutusque animam dimittit in auras.
His pauidi comites repetunt Patris atria plures,
 Atque ut oues trita capiuntur fauce lupina.
Ast qui tutorem fastu tempsere superbo,
Conuulsi uariis consumunt cladibus ausus.
Hi ferro plexi, rapidis hi fluctibus hausti,
Inueniuntque piam quotquot rediere medelam.
   Preualidis Patris istius modo uota patrantur,
Imperiis clarent, precibus modo digna profusis.
Hec Bobius quondam uiolentis imbribus auctus
Molibus effusus, lymphaque tumente rotatus
Approbat, indictus [424 1Kb] sacris remouere furorem,
uellere farriteri fabricam uexare molini
Inhibitus, posito leges statuente bacillo,
Et crucis ad signum monitis parente fluento,
Arduaque aggresso facilem fugiendo meatum.
uisa tropea redit Sinoaldus prodere Patri.
    uirtutem quoque magnifici probat ille magistri,
Ruricole insistens operi, stifeque [425 1Kb] medende,
Cui leue pollex dextra resecatur iniqua.
Iamque datus glebis, Patri dum promitur actum,
Educi tumulo ac passus per mille iubetur
Deferri, imbutusque sacris moderante saliuis
Fracture medico uitamque ferente sepultis,
Iungitur unifico uiduate glutine palme,
Precipiturque datam tacite tractare salutem.
   Sic quondam puerum spirare suprema putatum
 uisere, solatiis uotisque iuuare rogatus,
Aduentu incolumem precibusque dat ire uigentem
   Inter plura dein uirtutum gesta piarum
Hunc Deus erumnis censens absoluere anhelis,
 Lumine lustrari pacis, fotuque quietis,
Tempora certa iteris [426 1Kb] signat iamiamque petendi.
Et licet ipse dies post quinquaginta meandum
Quo sit, non adeo monitis dicatur apertis;
Preparat apta remansuris tamen, atque migranti
Septa monasterii densans tegmenta reformat,
Ac studet inualidum nichil ut lapsumue residat.
Emunit reparatque libros, nexatque solutos.
Excubiis precibusque uacans ieiunia ductat,
Corpus contribulans animam celestibus aptat.
   Discipulo [427 1Kb] post nona noue reparamina messis
uisere flagrantes sese spectare parentes
Precipit, atque mora nulla impediente reuerti.
In geminisque uiam sectans custodibus auctus;
Complecti genitrice datur sub luce diurna,
 Nox equidem repedare monet, febrisque perurgens
Compellit clamare Patris se ardere querelis,
Exitioque rapi, mora si teneat redeundi.
Moxque die callem repetens remeante cupitum,
Saluatur remeans, febrium uis linquit euntem,
Sanatus Patrem reperit suprema trahentem.
Aduentu tamen exhilarat, funusque paternum
Tormentum [428 1Kb] uidet esse suum celeremque regressum.
   At Pater extremos monitus pangensque notansque
Se cruce communit, crucis edita [429 1Kb] pronus adorat,
Attolensque crucem lacrymis et laudibus ornat.
Tum secreta petens ueterum delicta proborum
Abstergi rogitat, fletuque rigante repurgat.
Sic inter gemitus triti et suspiria cordis
 Attollens oculos, celum sibi cernit apertum.
Glorificansque Deum grates dependit et odas.
Substiterat se clam testis qui uisa referret,
Panderet accepte qui diua leuamina uocis.
   Altera lux terris iam celica dona ferebat,
Ille uocans summumque uale dans fratribus addit
Exhortans, ceptis maneant, potiora capessant.
Sic uerbo genitos solans absoluitur imis
Et pia sideree mentis fert flamina celis.



CAPUT XX. De sanctis Bertulfo et Eustasio.


    Hunc [430 1Kb] sequitur feruens sub relligionis amore,
Francica progenies altum quem sanguinis edit,
Arnulfo celebri Bertulfus stirpe coherens
Pontifici, quem celsa uidens fastigia mente
Spernere celesti, sectatur, et ardua secli
Culmina contemnens, crucis arripit alta tropea,
Eustasiumque petens Lussouia lege colentem
Castra Columbani, monitis attollitur almis,
Omnibus et gratus uirtuti degit et aptus
Attala, sed Gallos [431 1Kb] Lussouium et ut petit agmen,
Utriusque Patris [432 1Kb] socia pietate fauente,
Huic quoque se dedens Italos sortitur agones,
Permanet ac fidus. Postquam at Pater [433 1Kb] emigrat astris
Communi allegitur Fratrum feruore [434 1Kb] magister,
 Perfouet atque regit diuo moderamine sumptos.
   Atra uenena coquens impellit ad improba serpens
Corda propinquorum, uicino subdere suadens
Hunc [435 1Kb] sibi pontifici, sata nec sibi querere cessa [436 1Kb] .
Hinc proceres adit, hinc regem, nec uota facessit,
Nec ceptis resilit. Qua ui cogente beatus
Romulidam Pater aggreditur composcere papam.
Quesitus normam recitat, precepta resignat.
Antistes monitis adgaudet Honorius aptis,
Amplexusque uirum, refouet, ueneratur, honorat,
Iuraque concedit, leges et regmina munit,
Inuitusque redire sinit. Thuscana terebat
 Marcenti arua gradu: languor Patrem, angor alumnos
Presserat herentes, nec spem redeuntis habentes.
Roboris excubias nox fert columis . . .
Iuris apostolici cultum Pater ordinat eger,
Ac solito disponit agi sollemnia ritu.
Qui sibi qui sociis statuens insomnia seruent.
Nox curas subigit, cunctos sopor obruit altus
Custodes etiam lethea obliuia sternit.
Asseculis lictus [437 1Kb] Christo custode leuatur,
Solaturque Petro [438 1Kb] dum principe uisitur abbas.
Surgere precipitur, sospesque redire iubetur,
Accipit [439 1Kb] et Petrum sese petiisse patronum.
Attonitus rogat excitum dare uisa ministrum:
Ille negans illustratum se luce petita,
 Hanc retegi poscit, precibusque extorquet anhelis,
Atque reperta notat, testisque accedit adacter.
   It Pater ipse ualens, aliosque dat ire ualentes,
Demonicas pellit pestes, purgat prece mentes.
   uictorinus id expertus, datus obuius almo,
Nec mora curatus, grates studet edere sanus.
Sic puer oppressus seuoque latrone uoratus,
Abbatis nutu redit atra fauce receptus.
Tabem etiam lepre supero depellit honore,
Et medicis desperatum, sacro unguine saluum
Post pia uota facit, postquam ieiunia ducit.
Atque ita labe cutem, sanie sic uiscera mundat,
Ut morbi post nulla decus [440 1Kb] uestigia linquat.



CAPUT XXI. De sanctis Blidulpho et Meroueo monacho.


    Signa salutiferi nemoris hec inclyta letis
Fructibus effulgent uiteque fragrantia nectar
Aspirant deuota Deo dum pignora gignunt.
Quorum persistens solido Blidulphus honore
Numinis insecti assertor coramque tyranno
Indiuisibilem laudansque docensque decorem,
Culminis etherei furias accendit iniqui;
In sua fata ducis secretius arma parantur,
Fraus tecta instruitur, bellum ferale mouetur,
ueri preco dolis petitur plagisque subactus
Fustibus obteritur crebris, dum sensa doloris
Mactatum liquisse patet; sic hospite fido
Quesitus sensu atque flagris reperitur inanis,
Excitus ut somno miti dormisse sopore
Mitius atque unquam perhibens stat uulnere liber,
 Inscius angoris, tenui uibice notentur
Membra licet, nescit diri meminisse duelli,
Nec temeratorem tamen ultio tempore multo
uisere dissimulat Bardum, quin demone raptum
Compellit clamare pati se digna piacli,
Tanta fatens ausum ferre hec incendia iustum,
 Sacrilegis et qui faueat simili igne liquescat.
At dux ipse mali metuens sibi qualia cernit
Infligi meritis miserum cum munere castris
Destinat almificis; pater inclytus Attala dona
Respuit infidi, torto succurrere currit
Flagitat et fratres redimant diro igne flagrantem,
Incumbant precibus, uotis tueantur anhelum;
Nexibus exemptus prestatur pergere sanus.
Nec longo tamen indignus perfungitur usu
Temporis ad ueniam cessi quod perdere nugis
Quam seruare legit lacrymis, iactansque cachinnis
Se gessisse probrum uotis, mox febribus actus
Igne callet lethi clamansque furensque gehenne
Abripitur penis submotus et aggere bustis
Ostentat tumulo quam dira patrauerit ausu.
 Nec minus excessisse notant, mulctaque resignant
Se offendisse Deum, Meroueum fonte prementes,
Qui, patre prelato Dertonam missus, opacum
Sternere dum certat luco densante sacellum,
Cesus fameolis riui demergitur undis,
Nec subigi permissus aquis oneratur iniquis:
 Sylue ponderibus missus uisusque sepultus,
Incolumis fluuio surgit fratresque reuisit.
Sacrilegos cita pena ferit plagisque subactos
Afficiens uariis: oculorum hos lumine priuat,
Ignibus hos urit, neruorum hos nexibus angit;
Quorum post patribus quidam Bobiensibus acti,
Tormenta effugiunt lacrymis, alii probra penis
Exsoluunt meritis inhibentque piacula flagris.
 Hic socius quondam Leupardo frater adherens
Dum patris imperio uinee munimina densant
Quam multi iuncto nequeunt attolere nisu,
Arboris armati pietate tulere columnam.
Huius Leupardi uetitos uulpecula iussis
Attentans sorbere botros atque ore petitos
Morte sequente tenens promit discrimine crimen.



CAPUT XXII De Baudacario et ceteris quibusdam sanctis monachis.


    Bertulfo Baudacarius moderante statutus
uincti tutor capiens solamine missos
Dum panis paruum quod adest anatemque ministrat,
 Ter denos modico magna sed mente paratu
Exhilarans fratres dapibus quoque ditibus explet.
His rutili radiis patrum, pietate corusci
Athlete subeunt alacres dicto agmine celum
Quorum mente nitens hilari Tedoaldus et imo
Dum recubat strato celestia mente peragrans
Aduocat atque uale faciens leto ore sodales
Alloquitur lenis, suprema uiatica poscit
Seque notans pulchro extremum ornat carmine finem
Incipiensque melos, scandens uirtute beati
Culmina uirtutum, diuumque uidebitur altor:
Iam Deus in Sion claris animam inserit astris.
Sicagibodus ubi promptis sub patribus altum
Consectatus iter purus mansuetus et artus
Mania parendi uotis pertractat amicis.
 Dum iacet extremo ductans spiramina nisu,
Conspicit ethereo solem fulgore micantem
Ac nostri radios Phebi splendore nigrantem,
Celicolas astare uiros, miransque doceri
 Protinus hunc sese subiturum ineundo nitorem
Cetibus equandum meruitque ediscere celsis
Et super hanc lucem sociis renitere coruscis;
 At redeat summumque uale presentibus edat,
Nec mora regrediens turmis societur amenis.
Fratribus attonitis rediens monita extima supplet,
uisa rogata refert, accepta leuamina promit,
Mystica sacra capit, nexis fert oscula caris
Funere curari petit ac celestia scandit,
Felicique obitu uestigia clara relinquit,
Ostendens similem sectatos lumine callem
Perpetue simili lucis splendore beari.
Omnes, hi patres celesti pace cluentes
Quorum magnificos licet ima laude triumphos
Prosequimur uel qui pariter letantur in ethra
Obtineant nostri laxamina certa reatus,
Diuinum uite regimen, morumque piamen,
Crimina uitare ac lacrymis admissa leuare,
 Fructiferos luctus gemitu quatiente litare,
Sordibus ut mundi reddamur lumine clari,
Cetibus aptandi superis sine fine beati
Cernere saluificum digni per secula uultu.


 Explicit.


Sequitur in codice epitaphium Flodoardi, quod in Proemiis iam dedimus.




ANNO DOMINI DCCCCLXuIII.
SANCTA MAHTHILDIS REGINA





OBSERuATIONES PRAEuIAE.

 Egregiis feminis, quibus Ludolfina familia seculo nono claruerat, seculo decimo Mathildis, Heinrici regis coniux, atque Ottonis I, Heinrici ducis, Brunonis archiepiscopi, Gerberge regine, Hathwidis  ducisse mater, accessit, Cuius uirtutum fama ipsa superstite late percrebuit, in obitu eius a Widukindo celebrata est  , et post inter filios et nepotes, in cenobiis ab ipsa fundatis Quedlinburgensi   , Northusensi, Poledensi et Angerinensi, in scriptis et memoria hominum uiguit, donec tandem quadragesimo circiter post obitum eius anno  , iussu Henrici II regis, pronepotis eius, uita quam hic proponimus conscripta est. Auctor clericus aut monachus ex numero eorum qui ingenio et sapientia regi commendati, eius familiaritate fruebantur, qui tamen nomen suum latere uoluit  , scriptis antiquioribus  et narrationibus familiarium regine, fortasse Richburge abbatisse Nordhusensis, inniti uidetur; certe rerum quas narrat bene gnarus fuit, licet nonnulla minus recta de duello  Widukindi cum Carolo M., de baptismo Widukindi per Bonifacium archiepiscopum  , de incerto modo successionis Henrici I, narrauerit  , imo, in iis que extrema  Mathildis tempora attingunt, Berengarium regem Heinrico duci Mahthilde filio captiuum commissum  , et Ottonem II, una cum patre in Italiam profectum esse  , scribat. Que tamen non obstant quin auctori in uniuersum fidem habeamus, et plurima alias ignota de uita et actibus optime regine, filiorum et nepotum eius, nos doceri gratulemur. Liber in usum Heinrici II scriptus, proauie eius uirtutes, quibus sanctos equauerit, celebrat, sed errorem matris filium Heinricum Ottoni preferentis non reticet.---Auctor, quisquis sit, petas Latinorum, precipue uirgilium legit, et peticam uenam oratione, cuius membra rhythmo et sono sibi respondent, ostendit  . Hoc et aliis compluribus huius  eui scriptoribus usitatum, apud nostrum tamen ita preualet, ut pene totum eius opus in sententias uersibus similes dissolui possit, quod a Cl. Ferstemann in commentatione de uita Mahthildis a. 1838, edita exemplo demonstratum, a quouis lectore in quauis libri parte ita esse facile intelligetur. Quod ut a more Romanorum alienum, ita et singularis usus uocis nichilominus, que apud nostrum nichil minus quam significat, a bona Latinitate abhorret.

Liber statim ut prodiit Thietmaro  notus et  ab eo in rem suam uersus, seculo XII ineunte ab Ekkehardo abbate Uraugiensi in compendium redactus  , et paulo post ab Annalista Saxone exscriptus  , seculo uero Xu ineunte Colonie in monasteria S. Pantaleonis integer transcriptus est. Quo seculi Xu codice omnes que prodierunt editiones Bollandianorum  , Leibnitii  , Erathi [ Ekkehardi Uraugiensis compendium uite Mahthildis  regine, iisdem sepe uerbis ex nostra contractum, sed sententiis sepe loco suo motis, quare loca nonnulla que in Bruxellensi excidisse uidebantur haud tuto ex Ekkehardo restitui posse iudicaui. Usus sum tamen codicibus uaticano-Guelferbytano  sec. XII, cuius lectiones, quantum in particula operis Guelferbytana habentur, iam Leibnitius t. III, 655 sqq., protulerat, Wirceburgensi  sec. XII, et Claustroneoburgensi a D. Goldhann transscripto  . Alios eiusdem compendii codices Monacenses sec. XII et Xu, Sancte Crucis in Austria sec. XII, et Humburgensem chartaceum in Annalibus nostris recensui [ Ultimo loco codicis regii Bruxellensis N. 3202 signati mentionem facimus, qui, Bethmanno monente, ex codice Carthusie Coloniensis descriptus, uno seculi XuII folio initium tantum uite Mahthildis continet, ex nostra ad uerbum excerptum, hoc exordio: Sancta Mathildis regina ex progenie, etc.





uITA SANCTAE MATHILDIS




INCIPIT PRAEFATIO IN uITAM GLORIOSAE REGINAE MAHTHILDIS [1 1Kb] .

 Heinrico regi summe uenerationis dignissimo, explanator huius operis uobis exoptat incrementa spiritualium carismatum, augmenta uirtutum, et prosperitatem temporalium rerum. Cum multis sit notum uos scientia disciplinaque artium diuersarum preditum, plurima perlegisse uolumina sanctorum uitam Patrum in se continentia, quorum exemplis uestra uenerabilis conuersatio bene potest informari et ad altiora transuehi, non minime est uirtutis uos pia uestrorum inquirere facta precedentium propinquorum, et maxime uestre proaue Mahthildis illustris regine, cuius uita lucida merito est imitanda, et cuius uirtus tanto est laudabilior, quanto sexus fragilior. Gratias agimus uestre almitati, uobis placuisse, hoc opus a nobis recitari, nostre  imperitie magnum et nimis formidandum, cum uestro dominatui subiecti sint perplures ingenio et sapientia nobis excellentiores, qui radio lingue profunda possunt penetrare. uebis imperante hoc opus inchoari, difficillimum uidebatur nostre paruitati; sed presumptionis esset maxime uestro imperio nos resistere. Impleuimus quidem uestrum preceptum ultra modum nostrarum uirium; non autem dubitamus, inuidorum studia affore, qui quod fecimus cupiunt reprehendere. Igitur obsecramus, rex gloriose, et, si fas est dicere, dulcissime, non temeritatis audacia, sed necessitatis causa: librum  manualem ne feratis in publicum sapientibus deridendum, priusquam uestra peritia persenserit quid uestre pietati in eo displicuerit, et hec clementer corrigantur que uestre sapientie non recta uideantur. Dignum est enim ut qui huius dictatus est preceptor, sit etiam emendator et defensor; ne a nobis [2 1Kb] insipienter edita, inuidorum perfodiantur lingua. Habetis quidem in hoc uolumine perpauca uestrorum facta patrum, ex quibus potestis discere quid agere quidue uobis expediat uitare. Rector totius mundi, qui illorum corda uisitando, iusta concessit agnoscere et operibus implere, ipse uobis concedat que recta sunt agere et alios ad hec admonere, et uirili fortitudine uos iniusta refugere et aliis prohibere; tribuat uobis inuictissima arma,  quibus uestrorum inimicorum superetur seuitia. Ipsius etiam gratia uobis sit fautrix firma et comes assidua, et faciat uos exemplum et formam iustitie, ad gubernandam fideliterque regendam Ecclesiam; ut speculator idoneus effectus, sitis magni consilii, industrie et discipline. Dominus uias uestras omnes ita disponat, ut in omnibus eius mandatis sine reprehensione uiuatis, et ad brauium superne uocationis perueniatis, ibique coronam iustitie atque celestium thesaurorum donatiua percipiatis. Si cuiquam in hoc opusculo quid placuerit, laus preceptoris erit.


EXPLICIT PRAEFATIO IN uITAM [3 1Kb] MAHTHILDIS REGINAE.



INCIPIT LAUDABILIS uITA GLORIOSAE REGINAE MAHTHILDIS.


 1.  Temporibus Conradi, regis Francorum gloriosi, extitit in partibus Germanie dux quidam Otto nomine, honestate morum perspicuus et in decernendis rebus prouidus, clarus nobilitate generis et famosus bellorum triumphis. Cui Hathuwic, matrona uenerabilis, coniugali copulabatur uinculo. Quibus duo gignebantur filii, herili forma decorati; et ipsos summa nutriebant diligentia, uti exigebat nobilitatis honorificentia. Maior natu uocabatur Thancmarus, et alter Heinricus. Is quamuis esset iunior, probitate morum tamen elucebat altior, et ab annis puerilibus intendebat bonis operibus, sequens humilitatis uestigia, quibus certissime peruenitur ad uirtutum culmina [4 1Kb] . Omnes cum quibus erat haud minus quam se ipsum diligebat; nulli  se pretulit, nec per uim aliquem oppressit. Puer uero mire claritatis ac amande indolis cum attigisset florentes annos iuuentutis, ceperunt inter se  tractare parentes, ut illi desponsarent uirginem, genere sibi non inferiorem, et cuius mos liberalis preclaro iuueni esset persimilis. Interim illorum peruenit ad aures, in cenobio Heriuordinense egregiam hospitare puellam, nomine Mahthildam, genere nobilem, specie exoptabilem, et moribus illustrem, ut cum aua sua abbatissa disceret psalmodialem librum et industrias operum. Hec etiam uirgo traxit egregium genus a uenerabili uiro Witikino, qui in occidentali regione dux fuerat gloriosus, opibus pollens et dignitatis honore multos precellens. Proh [5 1Kb] dolor! sed errore captus adorabat idola manu artificum facta, Christumque colentibus uarios ingerebat cruciatus, quia deerant predicatores qui Christum predicarent, incredulos ad fidem  conuerterent. Rex uero Karolus, uir Christianissimus et erga Dei cultores beniuolus, tunc temporis tenebat arcem principatus. Cum autem prefati ducis comperisset  incredulitatem, nimium doluit, et congregans omnem suum exercitum, iniit bellum contra eundem Witikinum, causa defendende fidei et errantem ad salutis uiam conuertendi. Cumque conuenissent et diu inter se certarent amborum milites, et ex utraque parte iam deficerent pugnandi uires, placuit principibus, ut rex cum Witikino conferret manus, et cui Christus uictoriam concederet, ipse cum toto exercitu suo regnaret. Qui congressi, diu multumque instabant bello robore colluctanti. Tandem Dominus, lacrimis Christianorum pulsatus, suo bellatori de hoste triumphum concessit, fides ut meruit.

2. De conuersione Witikini ducis. Tunc, Deo donante, Witikinus proiecit arma perfidie, ac arripuit scutum  fidei Christiane, nouo feruens studio, sacri fontis in mysterio ueterem hominem deponere et nouum in Christo induere. Quem rex Christianissimus benigne suscipiens, a uenerabili episcopo Bonifacio eum baptizari precepit, ipseque illum de sacro fonte leuauit; et per consanguinitatem fidei postea fuerunt concordes amici. Witikinus uero baptizatus, mox mirum in modum totus in Dei opere est conuersus. Dehinc omnis exercitus sibi subiectus hanc eandem fidei credulitatem est confessus, et suum principem deuote imitando, sacro baptismatis intingebatur fonte. His ita peractis et composito inter se federe pacis, rex Karolus cum uictoria reuertebatur letus. Dux autem Witikinus in propriam remeauit patriam, sancti Spiritus gratia illustratus; et sicut  prius persequebatur Christum inuocantes, sic postmodum ad fidem Christi traxit quosque errantes, et ut antea bonorum extitit persecutor, ita uigilantissimus tum apparuit sacre fidei propugnator. Iam tum desiderabat ecclesias reedificare, quas prius destruxerat in infidelitate, et ubi constituerat idola, hic iam sanctorum collocauit oratoria. A posteris ergo eiusdem Witikini, egregii ducis, processit stirps beatissime Mahthildis. Cuius pater, nomine Thietricus, in occidentali regione comes fuerat gloriosus  , et uenerabilem Reinhildam, Danorum Fresonumque germine  procreatam, moribus probabilem, sibimet adiunxerat coniugem. Qui meruit dono Dei gignere infantem hominibus amabilem. O felix partus huius infantis, cui gratia  Christi postmodum contigit dignitas regalis! Nam extitit gloria parentum, letitia propinquorum, spes hereditatis, et decus totius future sobolis, amabilis dum nascitur, et amabilior dum nutritur. Quid plura? Tunc temporis raro uidebatur infans talis. Cum ergo illustris paruula esset ablactata, desiderauit abbatissa Mahthild, mater Thietrici comitis, que in Heriuordinense sedem possedit abbatie, prefatam  puellam nutriendam suscipere. Parentes autem illius consentientes petitioni abbatisse, sibimet ad procurandum commendabant, ut illam doceret sacras lectiones et manuum operationes.

3. De desponsatione Mahthildis. Puella igitur insignis mirum in modum proficiebat in cunctis, etate tenera, probitate grandeua, capax in studio discipline litteralis et operum industriis. Cum autem ubique diuulgaretur uirtus illius laudabilis, etiam peruenit ad aures preclari ducis Ottonis, qui statim misit suum comitem Thietmarum hec ad explorandum . Ille uero, precepto ducis obediens, ad supra memoratum cenobium iter accelerauit ardens, et statim adiens cubiculum matronarum eidem puelle iussu abbatisse seruientium, ac adminiculo  earum clam se inferens monasterio, diligenter perspexit formam uirginis herilem et mire laudabilem. Igitur tacite inuestigatis et caute consideratis omnibus que desiderabat, domino suo reportauit hilaris cuncta que uiderat. Die uero sequenti dux Otto disposuit ire suum filium Heinricum ad prefatum cenobium una cum comite Thietmaro, suo magistro, ut cauta consideratione perspicerent, si forma moresque puelle sibimet conuenirent. Elegit itaque non paucos iuuenes, genere et specie elegantes, qui comitarentur iuuenem Heinricum, quo se iactantius ferret ad predestinatum locum. Appropinquantes autem monasterio, castra metati sunt in campo; pauci uero illorum quasi causa orationis ingressi oratorium, uiderunt uirginem intus sedentem  et psalterium manu tenentem, honestissimam habitu et admodum reuerendo cultu. Heinricus autem, eximie uirginis amore succensus, interdixit sociis ne cuiquam indicarent qua causa huc uenissent; statimque ad castrum reuertebatur, ubi cetera pars iuuenum commorabatur. Et induens se herili ornatu, templum denuo intrauit multo comitatu, postulans sibi copiam dari abbatissam alloquendi. Que etiam procedens, ipsum cunctosque suos satellites suscepit gaudens. Postquam autem inuicem dedissent uerba salutationis, secum duxit iuuenem Heinricum una cum comite Thietmaro in suum cubiculum, et familiare cum eis in longum produxit colloquium. Egregius uero iuuenis interim sumens fiduciam animi,  paulatim incepit sermonem de uirgine, interrogans quantum prouecta esset etate aut qualis stature; postremo etiam desiderauit sibi licentiam dari ipsam conspiciendi. Qua [6 1Kb] euocata precepto abbatisse, apparuit in ea uirginalis incessus et uere pudicitie habitus, frons serenus [7 1Kb] et speciosus ad intuendum uultus in candore liliis extitit persimilis, in uiuido autem colore assimulabatur rosarum foliis. Hanc tanti decoris ut uidit egregius iuuenis, minime ualens  diutius celare amorem cordis, postulauit prece iustanti, ipsam uirginem sibi desponderi. Contra hec abbatissa oculos deiecit, et nutanti animo in responsione diu hesitauit. Cum autem magis ac magis perseueraret adolescens in incepto petitionis, tandem domina talibus respondebat uerbis: »Non est nostrum, eam nuptam dare alicui absque consilio et consensu parentum; dignum est enim ut a nobis integra fide illis restituatur, ex quibus nostre procurationi commendata est. Quin etiam nobis uersatur in dubio, si alterius uiri eam decreuerunt thalamo; nam illam desiderabant perplures genere et forma illustres. Quamquam autem nobis sit incognitum, quem de his [8 1Kb] uelint eligere generum, adimplebimus tamen uestrum uotum; et si Dei  aderit uoluntas, nostra de parte non tardamus nuptias, quia excellentia uestri generis crebro insonuit auribus nostris, et hoc non est minima pars federis, quod ipse [9 1Kb] ad nos iter direxistis.« Haut mora, ornamentis honeste paratis, que congrua erant desponsationi uirginis, sequenti die Heinricus secum duxit uenerabilem uirginem in partes Saxonie. Tunc circumducebatur per ciuitates [10 1Kb] egregii ducis Ottonis a comite Thietmaro et militibus ceteris, donec in Walohusun  preparabatur conuiuium nuptiale magno honore, uti decuit illos, qui postea imperabant gentibus plurimis; ibi perfruebantur connubiis et licito federe amoris. Heinricus autem tradidit  uenerabili nupte in dotem omne quod attinet ad eandem ciuitatem, patre suo  consentiente, et ipse uenerabilis dux Otto enutriuit eam in uice filie usque ad obitum sue uite. Tribus autem annis post hec transactis, uir uenerandus mortem subiit temporalem , et Dei ordinatione Heinricus ducatus percepit honorem. Ascendens autem gradum dignitatis, tantam humilitatem exhibebat subditis, ut etiam, si posset euenire, exoptarent ipsum regale solium iam possidere.

4. De obitu Conradi regis. Interim dum hec agerentur, inuasit regem Conradum crudelis languor, et mors sequebatur crudelior . Tunc disponente Deo successit Heinricus regali solio ; bello seu pace fieret, est incertum, sed absque dispositione Dei non [11 1Kb] accidisse non est  dubitandum. His ita dispositis, Christo adiuuante, multa exercuit bona opera uigilanti diligentia, gratias agens Deo largitori de dignitate seculi. Inopum et uiduarum apparuit promptissimus consolator. Cum autem mirum in modum proficeret princeps laudabilis,  Christus illi plus auxit honorem dignitatis, perplurimas nationes suo subiugans dominatui, Danos, Sclauos, Bemones, Baiowarios, ceteraque quam plurima regna, que suis antecessoribus non fuerant subdita.

5. De religione Mahthildis. Hic plurima pretermittuntur de laudibus regis Heinrici, quia properandum est ad uitam moresque illustris regine Mahthildis, de die in diem Christi gratia in omni bono opere proficientis, ut nepotes eius et posteri totiens habeant gaudium animi, quotiens tam sancte matris meritum inuenerint legendum; cuius probitati computatur et meritis, quidquid future soboli euenerit honoris ac dignitatis. Cum igitur regalis solii ascendisset gradum uenerabilis regina, illustris maritali  potentia et illustrior religione diuina, in coniugii federe manebat pudica, et tamen nichilominus [12 1Kb]  carebat palma uirginati proxima [13 1Kb] , humilitate sic tendens ad gloriam, ut dono Dei postmodum mereretur fieri allecta in celesti patria. Nam quanto sibi [14 1Kb] accessit potestas sublimior, tanto se humiliauit deuotior; et, quod perraro euenit, dignitatem seculi sine superbia possedit. In publico processit ornata gemmis et serico, sed interius gerebat pretiosius ornamentum, cor acceptabile Deo; tantamque sibi subditis exhibebat humilitatem et in uice matris caritatem, ut omnibus esset amori pariter et honori. Noctis quoque tempore sese a latere regis furtiue subtraxit, quasi ipso ignorante relinquens regalem thalamum [15 1Kb] , orationi intendebat animum, ut sibi reconciliaret  Deum, quem diligebat casto amore et cui seruiebat integra fide. Quis etiam dubitet, ut rege nesciente electa Christi famula talia posset agere? Ipse etenim bene intelligebat, sed quasi se nescire simulabat, quia ueraciter nouerat cuncta eius opera bona existere et utrisque prodesse. Igitur faciles illi consensus prebuit ad omnia que desiderauit; nam sua uoluntas a Deo incipiebat, et in Deo cepta finiebat Quicquid mundus delectabile habuit, pene totum pro amore Christi contempsit. Diuitias non concupiuit, paupertatem non timuit; eius manus semper larga fuit pauperibus, et ab elemosina eroganda raro inueniebatur uacua. Numquam quis ad illam accessit dolens, qui non abiret gaudens, et quis illam egens adiit, impetrauit quod uoluit. Sin autem quempiam  intellexit aliqua ui opprimi, aut pro scelere criminis carcere includi, seu populari examine deputari morti, nichil habuit hilaritatis, antequam reconciliauit exacerbationem regis. Si quando abscessit non exaudita, id prouocante uulgari [16 1Kb] sententia, rex secum  tacitus ingemuit, quod petentis uotum non implendo perturbauit, et sepe egressus [17 1Kb] a iudicio, quasi ipsam mulcendo, arbitris reliquit discutienda queque fuerant legaliter punienda; et ecclesiam ingressus seu aliquo bono opere detentus, illud euangelicum solicita mente adimpleuit, quod Christi famula suis auribus sedulo infudit: »Nolite iudicare, ut non iudicemini; in quo enim iudicio iudicaueritis, iudicabimini, et in qua mensura mensi fueritis, remetietur uobis .«

6. De procreatione liberorum suorum. Deus autem omnipotens, sibi seruientes numquam derelinquens, clementer inspexit bona opera regis Heinrici et beatissime Mahthildis, atque illis multiplicauit excellentiam nobilissime prolis. Beatus etiam partus, qui  in utroque sexu enituit pulcherrimus, nec particulatim comprehenditur, nec penitus reticetur. Otto preclarus, ante regalem dignitatem procreatus, natu fuerat maximus, forma insignis et moribus illustris. Heinricus autem, in regali solio natus, iunior fuit annis, sed haud inferior excellentia probitatis. Huic nimirum tanta inerat pulchritudo, ut tunc temporis uix posset alicui comparari uiro. Industria [18 1Kb] , armis, uultu [19 1Kb] patri fuerat consimilis; in omni autem tolerantia aduersitatis caute obseruabat uestigia inclite genitricis, et propter hec specialiter dilectus sancte Dei; quasi esset unicus illius, confouens eum omnibus deliciis, ceteris in amore preposuit filiis, atque desiderauit ipsum regno potiri post obitum incliti  regis Heinrici, si permissu Dei uoluntas illius posset adimpleri. Hinc etiam uenit puero prima labes mali, et ob hoc Otto egregius contra fratrem parumper est commotus, talique modo inter ipsos crescebat inuidia et lis assidua. Bruno uero, etate minimus, sed honestate morum haud infimus, in annis puerilibus scolastice deditus censure, diuino famulatui insudabat die tenus. Sed enim insignis gloria parentum de filiis iam prohibet prolixitatem sermonum, quia remeandum est ad uitam Heinrici regis et beatissime regine Mahthildis. Quorum probitas enumerari non potest, sicut dignum est. Ambo fuerant fortunati, et merito laude sunt digni; nam illorum promeruerat uirtus quidquid boni nunc resplendet in nepotibus. O beati, qui non solum fuerant in  carne coadunati, sed in animo uno et spiritu ad omne opus bonum prompti! Inerat illis unus amor in Christo, equa coadunatio in bono, Deo placens uoluntas, et recta peragendi facultas, par dilectio in proximos, equalis compassio in subiectos. O beatum uirum in cultu diuini famulaminis studiosum, et egregiam mulierem, que totis uisceribus diligebat Christum regem! Non ergo est dubitandum quin Dei gratia nunc perceperint premium uirginitati proximum,  quia in ipsis regnauit castitas coniugalis, nec tamen defuit continentia laudabilis. In cunctis eorum actibus resplenduit modestie uirtus; merito fuerunt rectores regni talibus a Deo uirtutibus munerati. Beati existunt, et eterne beatitudinis requiem possidebunt; pro quibus ipse elemosine exorant, quas larga manu indigentibus tribuebant, quamdiu in mortali uita manebant. Quid plura? Quanto sublimiorem ascenderant dignitatis gradum, tanto deuotiorem Christo impendebant famulatum.

7. De intentione monasteria construendi. Cum autem persisterent magna prosperitate pacis, omnipotentis Dei inspiratione desiderabant monasteria construere, et adminiculum prebere illic commorantibus  de regiis facultatibus, quatenus sui suorumque patrum uel nepotum memoria ibidem perpetim haberetur firmissima. Igitur tractantibus tanti operis fundamentum quonam ponerent loco, principibus populi in unum conuocatis , postulabant sibi consilium dari, in qua parte regionis hec decenter possent adimpleri. Ad hec principes responderunt, dicentes: intra Winithehusum [20 1Kb] existere sanctimoniales regulari disciplina carentes, que non possent illic diutius demorari, ni sustentarentur adiuuamine regali; et consilium dabant in Quitilingoburc transferri. Ergo ambobus hoc placuit consilium, et se conspirabant implendum. Posthec rex Heinricus adiit Batfelthun, quo sepissime exercuit uenatum. Ibi paucis diebus interpositis languore  correptus, ui febrium nimirum laborauit, sed parumper sedato infirmitatis dolore, inde ad Erpesuort [21 1Kb] iter direxit, ibique cunctos principes regni conuenire precepit, ut se inuicem coadunarent, quem suorum filiorum regale solium possidere eligerent . uenit et Diemoth [22 1Kb] abbatissa Winethehusinensis [23 1Kb] , euocata precepto regis. Et prioris haud immemor desiderii postulabat, ut sibi subditas sanctimoniales in Quitilingoburc consentiret transponi; que petitionem regis gratanter accipiens, libenter id annuit.

8. De obitu Heinrici regis. His ita dispositis, rex Heinricus perrexit ad Imilebun [24 1Kb] , secum comitantibus paucis. Illic iterata est eius infirmitas, et non multo post sequebatur mortis asperitas . Cum  autem sentiret sui corporis dissolutionem imminere, reginam ad se uocans, multa cum ipsa disputauit secreta, et postremo sermonem talibus conclusit uerbis: »O nobis semper fidissima et merito dilectissima, Christo gratias agimus quod te superstitem relinquimus. Nam nullus sibi adiunxit [25 1Kb] mulierem fide firmiorem, in omni bono probabiliorem. Itaque gratiam habeas quod nos sedulo mitigasti iratum, et in omni re utile nobis dedisti consilium, nos sepius  reuocasti ab iniquitate ad iustitiam, et sedulo monuisti, ui oppresso facere misericordiam. Nunc te et nostros filios omnipotenti Deo commendamus et electorum Dei precibus, simul cum anima, que de corpore iam est recessura!« Hec cum dixisset, et regina haud minus illi [26 1Kb] gratias egisset, merore plena ecclesiam est ingressa, se suaque omnia commendans Deo, sicut semper solebat. Interim discessit anima regis de ergastulo carnis. Sentiens autem sancta Dei plebis lamentatione, inclitum uirum rebus humanis excessisse, prostrauit se in orationem, et ipsius animam commendauit in Christi fidem. Postea surgens interrogauit, si adhuc aliquis ieiunaret, qui anime sui domini missam decantaret? Audiens hoc Adeldach [27 1Kb] presbiter, respondit festinus: »Domina,  nondum quidquam gustauimus.« uenerabilis regina olim induerat duas armillas mira arte celatas, que tanta firmitate brachiis fuerant circumdate, ut sine auxilio fabri nullatenus possent diuelli. Has tunc minimo tangens digito, citius dicto excussit, ita ad presbiterum dicens: »Accipe tibi hoc aurum, et canta missam animarum.« Quamdiu enim uenerabilis domina postmodum uixit, eidem presbitero magnam exhibuit gratiam, numquam tradens obliuioni quod primam missam decantauerat anime regis Heinrici; et ob memorem causam huius facti ipsi impetrauit episcopalem dignitatem [28 1Kb]  apud filium suum Ottonem. Cum autem finita esset missa animarum, regina flens intrauit cubiculum, ubi iacebat corpus mortuum, et intus inuenit regales filios multum  lacrimantes, simulque cum eis omnes militum principes. Hec ut uidit inclita regina, decoras genas lacrimis est perfusa, et exanimi corporis pedibus prouoluta amarissime flebat, sicut uenerandus rex erga se promeruerat. Sed tantam illi Deus contulerat gratiam et tam laudabilem temperantiam, ut nec per impatientiam illum offenderet, et tamen digne regis obitum plangeret. Tunc filiis ad se uocatis, talibus eos uerbis admonuit, dicens: »O filii karissimi, hec sedulo inducite uestre menti [29 1Kb] . Deum timete [30 1Kb] , et ipsum in omnibus semper honorate [31 1Kb] , qui talia potens est facere. Hic merito uocatur rex et dominus, qui tantam potestatem exhibet pauperibus et diuitibus. Desistite iam contendere pro transitoria  dignitate; talem finem capit omnis mundana gloria. Beatus est ille, qui sibi preparat eterna semper permanentia. Nec inde uester animus contristetur, quis uestrum alteri preponatur. Memoriter  retinete, quod in Euangelio dicitur ueritatis ore: »Omnis qui se exaltat, humiliabitur, et qui se humiliat, exaltabitur .« Post hec rite paratis omnibus que necessaria erant ad funus, maximo cum honore corpus in Quitilingoburc transportabant, ubi ipse requiescere decreuerat; ibique honorifice tradiderunt sepulture. Tunc regina uenerabilis supra memoratam abbatissam monasterii [32 1Kb] Winithehusinensis ad se iterum uocauit, et congregationem sibi subditam illuc transferri admonuit. Quod abbatissa primo rennuit, sed postmodum imperante eius filio Ottone consensit.

9. De electione Ottonis regis. Post excessum incliti regis Heinrici ductores primi conueniebant et de statu regni consilium habebant. Perplures diiudicabant,  Heinricum regno potiri, quia natus esset in aula regali; alii uero desiderabant Ottonem possidere principatus honorem, quia etate esset maior et consilio prouidentior. Quid plura? Disponente prouidentia Dei, sceptrum regiminis cessit Ottoni . Inde magis ac magis inter fratres conualescebat discordia, que inter ipsos uersabatur ab infantia. Assidue litigantes, nil pacificum mutuo loquebantur. Tunc regius iuuenis Heinricus multa sustinuit aduersa, que inclita mater econtra salutaribus disciplinis leniuit, et sedulo ammonuit Scripture dicentis: »Quem enim diligit Dominus, corripit, et quasi pater in filio complacet sibi .« Hic multa de angustiis eius pretermittuntur, quia si per singula uoluerentur, narrantibus  simul et legentibus prolixa uiderentur. Tandem mediator Christus iehsu nolens fratres inter se diutius discordare, per sancte matris meritum illos concordauit in unum . Post hec rex Otto prefecit fratrem suum Heinricum ducem super Baowariorum gentem . Sanctus uero Bruno, etate minimus, adhuc degebat sub censura litteralis discipline, et leta indole de die in diem proficiebat in Christi seruitute. Cum autem profecisset etate et sapientia, rex adiunxit eum sibi per amorem fraternitatis in ministerium arch capellani. Interim obiit Wigfridus uir uenerandus, qui archiepiscopalem Colonie sedem possedit; et munere superni dispositoris Brunoni cessit episcopalis honor  dignitatis . Ascenso [33 1Kb]  autem tanto culmine potestatis, nequaquam sibi inde crescebat tumor elationis; sed sancta mens episcopi se potius inclinauit humilitati, illud in memoria recondens,  quod Scriptura ammonet dicens: »Quanto magnus es, humilia te in omnibus .« Peruigil fuit sapientia, placabilis lenitate nimia, serpentis astutiam cum lege custodiuit, et columbe simplicis animum non amisit. Gregem sibi commissum dilexit, et per baculum discipline multos ab errore eripuit, quosdam collationibus assidue disputationis ad meliora ducens, quosdam placide maturitate doctrine desiderio sancte conuersationis implens. In sermone fuerat mitis, in doctrina humilis, malorum acerrimus destructor, et ueritatis studiosus assertor; humilibus blandus, superbis seuerus. Quosdam intra septa gregis suscipiens, ex lupis oues fecit, alios extra septa enutriuit. Et quidquid alios docuit, ipse primum impleuit. Necnon in eadem  ciuitate extruxit quam plurima monasteria. In omnibus etiam extitit fortis athleta Dei et propugnator Christiane fidei. Quid mirum, filios in bono proficere quorum mater numquam cessabat Deo seruire?

10. Qualiter post obitum mariti uixit. Quis scripto ualet comprehendere uel cuius lingua poterit explicare, quam gloriosus amor Christi flagrare cepit in mente illustris regine Mahthildis post obitum Heinrici regis? Stabilis permansit in fide, humilis in Dei timore; cuiusque discipline memor extitit, et iustitiam cum religione retinuit; ad omnem tolerantiam fortis, et ad sustinendam iniuriam mitis, facilis [34 1Kb] ad faciendam misericordiam, gerens pacem fraternam. In omnibus eius actibus et confabulationibus  laudabilis apparuit grauitas et admiranda dignitas, tamque se honestam exhibuit in pudore, ut perplures [35 1Kb] arbitrarentur illam esse uirginem, ni uidissent [36 1Kb] egregiam prolis fecunditatem. O quanta reuerentia Dei timoris! Semper intendebat studio orationis et quam [37 1Kb] forti animo se preparauit ad resistendum diabolo, fiducialiter gerens scutum fortitudinis ad expugnandum secularis pelagus temptationis. Transitoriis enim rebus non implicata, Christum solummodo secuta est. Noctis  quoque tempore, quando omnibus mos est requiescere, collocauit se in lecto quasi causa dormiendi, ut sic celaret intentionem operis boni, et parumper est dedita sompno, ut potius confortaretur  ad seruiendum Deo. Postquam autem persensit dormire omnes in cubiculo secum pernoctantes, spreto fulgenti stratu clam surrexit, atque cubicularem puellam tacita excitauit; exin gressu [38 1Kb] suspenso exiens cubiculum, ecclesiam intrauit sancta celebritate ymnorum, non stipata turbarum  obsequiis, sed incedebat sine humano fauore, gratia Christi secum comitante; pernox in oratione non cessabat Deo seruire. Quotienscumque ecclesiam intrauit, numquam uacua manu ad altare accessit, nec rege uiuente nec in uiduitate. O quam feliciter consummauit longitudinem noctis in omni studio boni operis, et quam familiari uoce ad Deum clamauit et ueniam peccatorum postulauit, et qualem cum sanctis animabus meruit habere amicitiam, quibus a Christo implorauit requiem sempiternam! Ante galli cantum totum finiuerat psalterium, nisi breuitate noctis impediretur. Sentiens autem tempus appropinquare quo conueniebat [39 1Kb] nocturnales laudes celebrari, recessit ad cubiculum cum silentio, et nesciente aliquo collocauit se in lecto, quasi  totam noctem illic dormiendo egisset et nusquam inde pedem mouisset. Dato autem signo ad nocturna, haud segnis surrexit, et properando iterum intrauit ecclesiam, diuinas laudes auscultans, et intento corde orationum instantia desudans. Post nocturnam uero omnibus egressis, intus mansit ianuis clausis, oculis ac manibus intendens in celum, inuictum ab oratione non relaxauit spiritum, usque dum aurora lucis umbram depulit noctis. Postea ingressa cubiculum, reclinauit se paulisper ad requiescendum, ut lassa membra reficeret, ne in famulatu Christi deficeret [40 1Kb] . Interim confluxit multitudo pauperum, de eius manu acceptura uictum et uestitum. Quorum clamorem mox ut persensit, impigre de somno [41 1Kb] surrexit; esurientes  misericorditer pascens, et nudos uestimentis induens, non dubitauit se Christi membra tegere sub inopum ueste. Quibus etiam refectis, et que necessaria erant habundanter impensis, uestimenta uiduitati congrua induit, et ecclesiam cum reuerentia intrauit. Nullus preualet dicere quanta religione consueuerat missam audire: nullum interim protulit uerbum, sed actu pariter et habitu intendebat in Deum. Quid plura? A matutina hora usque ad uesperam nemo illam conspexerat a bonis operibus otiosam. Non est etiam reticendum beatissime regine temperamentum, quod in omnibus suis laudabiliter seruauit; nam nec cibo aut somno amplius indulgebat, nisi quantum nature necessitas depoposcit.  O beata, que dolo caruit, et in qua pietas apparuit! Mitis et pacifica et omnibus misereri promptissima, neminem iudicans, neminem dampnans, nulli malum pro malo reddens, nichil arbitrio suo agebat, sed per omnia ad nutum et uoluntatem Dei tendebat. Omnes male agentes illam oderunt,  et recte uiuentes dilexerunt. Magnam [42 1Kb] aduersus omnes iniurias patientiam assumsit, et que excellens fuit regina, propter Deum multa sustinuit aduersa. Raro uidebatur irata uel etiam commota; nemo illam uidit ultra modum merentem aut ridentem. Miro caritatis splendore effulsit, modestie mirabilis amatrix et humilitatis placida sectatrix; in se plerumque seuerior, in ceteris autem clementior, omnibus fuit totius bonitatis exemplum, largiendo, miserando, errantes conuertendo. Quotiens sibi tributa soluebantur a uectigalibus, decimas inde dedit pauperibus et Christo famulantibus; et quo ire pede non poterat, misso munere circuibat. Neque enim sunt tam parua que gessit, ut omnia litteris comprehendi possint, quia si quis uniuersa numerare  uoluisset, immensum legentibus uolumen edidisset.

11. De tribulatione quam a filiis sustinuit regina Mahthildis. Tunc diabolice fraudis astutia, semper inuidens operanti bona, studuit Deo dilectam reginam a seruitio Christi impedire sua callidissima temptatione, et contra uenerandam Christi famulam quosdam excitauit peruersos, eius uite et uirtutibus inuidos, qui ad aures filiorum peruulgabant quod innumerabiles pecunias congregasset, et regalis [43 1Kb] census [44 1Kb] opulentiam penitus consumpsisset. Cum autem hec et alia istiusmodi peruulgarentur regi Ottoni, grauiter commotus, totum imperialiter [45 1Kb] reposcebat, quod sancta Dei pauperibus distribuebat; ubique mittens exploratores,  qui eius nuntios, indigentibus munera portantes, expoliarent et contumelia affectos remitterent. Hec et his similia cum immerito sustineret Christi famula, quod illi uidebatur molestius, haut minus grauem iniuriam sibi intulit Heinricus, quem miro affectu amoris cunctis preposuerat filiis. Ad extremum cogebant eam, dotales regiones relinquere et sacro uelamine se consignare. O beatam dominam, que in multis temptata, nec tamen temptationi succubuit euicta! Quid creditur illi inesse meroris, dum undique angebatur tanta ui tribulationis? Minus moleste ferret, si, Heinricus, quem egregie amauit, fratri non concordasset. Impia ergo discordia, que inter ipsos uersabatur ab infantia, illos  tunc consociauit ad iniquitatem, quos prius prohibuerat fraternam gerere [46 1Kb] pacem. Contra hec omnia uenerabilis regina miram in cunctis exhibuit patientiam et fortem in aduersis constantiam; custos oris sui, ne quid proferret incongrui, studiosa ad continue orationis usum, ut uinceret insidias aduersantium, immo illata sibi iniuria constantior,  et psalmiste uersiculi non immemor: »Dominus mihi adiutor est, non timebo quid faciat mihi homo ;« leue existimans quid ferret, tantum ne Christo uilesceret. Nulli maledixit, sed propriis deputauit meritis quicquid angustie pertulit ab aduersantibus filiis; semper retinens in memoria quod in sacra didicerat Scriptura: »Quia per multas tribulationes et angustias oportet nos introire regnum Dei .« Si quis autem calumpniam, quam patiebatur, ingemuit ipsa presente, quasi cupiens merorem ipsius lenire, talibus uerbis econtra fertur respondisse: »Rex Otto calumpniatur nobis, id nostris exigentibus meritis; Deus autem sciat illum, qui contra nos excitauerit [47 1Kb] nostrum amabilem filium Heinricum,  cuius solamine sperabamus enatare quicquid nobis accidisset triste; nunc iste aduersatur nobis, qui debuit esse consolator. Nequaquam tamen pati possumus, ut quid de eo inclementius dici audiamus; quia nunc a nobis precordialiter diligitur, quamuis inimicus putetur. Illud autem nos grauiter compungit recolentes, illum nobis dulcissimum erga nos esse tam amarum. Sed nil ageret, si regis iuuamen sibi deesset; Deus autem illi parcat, ne ab ipso ultionem recipiat. Utinam donante Deo sine amborum fieri posset periculo, ut propter nos tanta inter eos firmaretur pacis unitas, ne ulterius inirent inimicitias!« Cum autem sancta Dei uidisset, molestias filiorum sibi non minui, sed de die in diem plus  augeri, relinquens quidquid rex Heinricus sibi dederat in dotem, in occidentali regione adiit Angerinensem [48 1Kb]  , cupiens aduersantibus parcere filiis, ne incurrerent iram diuine ultionis. Illic, Deo cooperante, haud minus quam consueuerat quodque bonum exercebat. Post hec diuina dispositione regi innumerabilia superuenere flagella  , retrouersis uictorie triumphis , aliisque rerum nichilominus  secundis. Heinricum autem inuasit morbi grauedo, que et illum purgauit a delicto. Et tamen superna miseratio illi pepercit feriendo, quasi Christus satisfaceret uoto matris, que sedula prece ei exorauit ueniam remissionis.

12. Qualiter reducta sit. uidens autem rex Otto quia nichil proficeret in prosperis ut prius, timuit  usque ad mortem contristatus. Tunc sacerdotes et ceteri principes, quorum corda Deus illustrauerat, ingressi ad uenerabilem reginam Edith, cohortantur illam, ut admoneret regem, quatinus cum honore suam in regnum reuocaret matrem. Que statim ingressa ad regem, sic ait: »Ne contristetur noster dominus, diuinis flagellis correptus, reuocetur  uestra mater sanctissima, regnumque, ut conuenit, prima possideat; et ut speramus, uestra omnia prosperabuntur et in pristinum restituentur [49 1Kb] gradum.« Rex autem penitentia compunctus et commissi haut immemor reatus, Deo inspirante, in sancta matre se deliquisse cognouit. Haut mora, missis episcopis, ducibus ac comitibus et omnibus sapientissimis militum, matrem cum honore reuocandam, precepit Christi famule huiusmodi scripta deferri: »O uenerabilis domina, Dei iracundiam iam satis nimiumque exacerbauimus in nos persecutione uestra. Fatemur quod peccauimus, et iniuste contra uos egimus; propter Deum nobis dimittite, et a Christo ueniam remissionis implorate. Quodlibet supplicium libenter patimur, tantum ut  uestra gratia fruamur. Ad hec ut ad nos iter dirigatis, petimus; nos et omnia nostra ditioni uestre subdimus, insuper et restituemus quidquid uobis iniuste abstraximus. Nil nobis iocundum erit, antequam uos uidere contigerit.« Beatissima uero regina petitionem filii hilari mente percipiens, quidquid pertulerat aduersi penitus tradidit obliuioni, nec diutius distulit, sed iter accelerans in Gruona [50 1Kb] uenit.

13. De reconciliatione Ottonis et matris . Cum autem aduentus uenerabilis regine Mahthildis peruulgaretur ad aures regis Ottonis, multo comitatu obuiam tendit, secum comitante regina Edith. Ut uero primum uidit Deo dilectam appropinquare, ab equo desiliit, et propius accedens, genu flexo in  terram, ueniam postulauit, dicens: »O omne decus nostri decoris, et solatium cuiusque laboris, cuius meritis deputabimus; regnum quod possidemus. Sumite de nobis quodcunque supplicium uultis, ut nobis tantum liceat redire in gratiam reconciliationis. Iam satis luimus quidquid contra uos deliquimus; nam ex illo tempore quo abscessistis a uestra dotali regione, retrouersa est omnis prosperitas belli, necnon fracte sunt nostre uires, et crebro contra nos preualuerunt hostes.« Contra hec mater uenerabilis, decoros oculos perfusa lacrimis, filio statim prebuit osculum pacis, quasi ab eo nichil pertulisset aduersitatis, et animum supplicantis talibus consolabatur uerbis: »Fili mi, nolite contristari; speramus enim, uos ueniam a Domino consequi; nam si nostrorum non exigissent peccaminum merita, uestra ex parte nulla nobis obuiassent aduersa. Deus autem uobis tribuat indulgentiam  per ineffabilem suam misericordiam, qui paratus est misereri cuique penitenti, si commissa perfecte defleuerit et postmodum non admiserit.«

 14. De reconciliatione Heinrici. Comperiens autem Heinricus, iuuenis decorus et egregie matris nimium dilectus, regem Ottonem suum fratrem tanta satisfactione inclitam sibi matrem reconciliasse, haut minus penitentia compunctus, iter tendit, et ubi sanctam Dei inuenit, talibus uerbis eam est aggressus: »O uenerabilis domina et, si fas est dicere, mater karissima, nos grauiter contra maternam uestri dulcedinem deliquisse confitemur; sed nunc ueniam postulamus, quam non meremur. Attamen obsecramus uos per animam et nomen nostri patris, ut in pristinum uestre gratie gradum nos redire concedatis. Non dubitamus quin a Christo consequamur ueniam remissionis, si uos ex toto corde ignoscitis; quia, ex quo uestram pietatem  in iram prouocauimus, morbi grauedine nimium periclitati sumus.« Quem uenerabilis domina ut uidit lacrimantem et pro indulgentia humiliter supplicantem diutius pati non potuit, sed in hanc uocem celeriter prorupit: »Fili mi Heinrice, noli flere; desiste, fili, desiste! Mater enim tua ex te audire non preualet hec precantia uerba. Propius accede, et matri tue osculum prebe. Deus fidelis sit tibi placabilis; nos te diligimus, sicut prius; nam non ignoramus quod te aduersum nos excitauit persuasio inimicorum.« Haut mora, satisfactione tali percepta [51 1Kb] rex Otto et dux Heinricus sanctam Dei introduxerunt in [52 1Kb] dotales regiones, et sicut dignum erat primam constituebant. Post hec mira inter matrem et filios erat pacis tranquillitas,  et ad omne bonum unita uoluntas; in consolatione pauperum fuerunt unanimes, in constructionibus ecclesiarum et monasteriorum concordes. In matre erga filios mira fuit caritas, in filiis obediuit sancta humilitas; et ut breuiter conciudatur, perseuerabant pacis stabilitate usque ad obitum uite, diabolum conculcantes per caritatem, qui nuper inter ipsos seminauerat litis fomitem.

15. De obitu Edith regine. Interim contigit piam Edith reginam, perpetuo uicturam, presentem amittere uitam . Rex autem Otto, iam prouecte etatis  simul cum matre, ecclesias et monasteria construxit; portans pacem et recte iudicans, paternam in cunctis imitatus est pietatem. Post obitum Edith illustris regine tres  annos egit in uiduitate, cunctis bonis operibus diligenter instabat, et sacras lectiones studiose legebat. Iamdum multis comprobarat castitate uiduitatis  et assiduitate orationum, sibi animum esse, a coniugali consortio se uelle postmodum abstinere. Tunc construxit beatissima regina Mahthild monasterium in Palidi  , illic congregans turmulam  [53 1Kb] clericorum, quibus larga manu impendebat queque necessaria  . Interim uero obiit Lotharius , Latinorum princeps egregius, cui regina Adelheit in matrimonium copulata fuerat, excellens morum probitate et generis nobilitate. Hanc quidam peruersus, nomine Berengarius [54 1Kb] , multis infestabat iniuriis, ut ea potita coniuge, dominium pariter sibi usurparet in regno Latinorum. Quod cum peruenisset ad aures incliti regis Ottonis, fratrem suum Heinricum et omnes principes militum conuocauit, et ad bellum arma preparari iussit, dicens sibi esse animum regionem uisitare Romanorum, superbienti Berengario ut resisteret et uidue oppresse subueniret. Quid plura? Rite paratis rebus, prospero cursu in Italiam peruenerunt  , et gratia Dei sors uictorie contigit regi Ottoni in expugnatione Berengarii regis et in ereptione Adelheidis. His itaque peractis, rex cum exercitu suo Christo offerebat sacrificium laudis, qui in omnibus suum adimpleuerat uotum, et contra inimicos confortauerat manum. Postea rex commendauit Berengarium fratri suo duci Heinrico custodiendum  , precipiens, illum in regionem Baiowariorum mitti et illic sub arta custodia constringi; ubi etiam presentem uitam finiuit . Prefatam uero dominam Adelheidam gaudens secum duxit per ciuitates Latinorum. uidens autem, quod mire esset prudentie et probabilis uite, suum animum illius amori indulsit, et in coniugium sibi copulauit. Postea aliquantum temporis in Italia  commorabantur, et non multo post in regionem Saxonum proficiscebantur . Illi autem per longum tempus regni solium possidentes, gratia Dei fecundabantur sobole regali. Primo procreabant puellam, inclite Mahthildis regine uocabulo dictam, quam rex Otto coniunxit in Quitilingoburc contubernio sanctimonialium iuxta matris uotum. Exinde gignebant puerulum, patris nomine uocatum; huic post obitum patris Dei ordinatione prouenit dignitas regalis . Quotienscumque beatissima domina Mahthild sue sobolis partum comperit, Christo gratias retulit, cuius misericordie deputauit, quicquid sibi boni et hilaritatis contigit.

16. De infirmitate et obitu Heinrici ducis, filii Mahthildis. Igitur uenerabilis regina multum hilaris  effecta, quia filii de finibus Italie uenerant incolumes, et in utroque sexu clara sue sobolis multiplicabatur progenies; sed insperate dolor ingens accidit, qui hoc gaudium in merore penitus consumsit, et quem obliuioni non tradidit, quamdiu mortalis uite spiritum traxit. Heinricus, dux Baiowariorum preclarus, nimia infirmitate correptus est. Qui cum sentiret, morbi grauedinem non minui,  sed magis magisque augeri, iter festinauit in Palidi, piam matrem uidendi. Illic et sanctam Dei postremo uidit, atque in propriam regionem proficiscendi licentiam postulauit. Regina uero egrotantem filium secum paucos dies retinuit, eiusque infirmitati omnem curam et medicinam adhibuit. Appropinquante autem die quo abire decreuerat, sancta mater illi plurima predixit, ac postremo his salutaribus uerbis admonuit »Fili mi karissime matris tue [55 1Kb] uerba diligenter attende, et penitentiam tuorum age peccatorum, ut a Deo consequaris ueniam. Nam uersatur in dubio, quorsum hec spectet egritudo; ut enim timemus, tuam desiderabilem faciem ultra non uidebimus.« Preter hec per spiritum prophetie multa illi predixit, que  euentus rei postmodum comprobauit. Postea sese inuicem amplectentes, oscula dederunt, multum lacrimantes. Quid plura? Heinricus in regionem Baiowariorum perrexit, et ibi quam plurimos dies egrotando laborauit, usque dum Deo iubente anima de corpore exiuit, et ut speratur, paradisi ianuam introiuit . His ita peractis, in urbe Ratispona sepelierunt corpus incliti ducis. Tunc uenerabilis domina Iudit, illustri uiro legali uinculo coniuncta, misit nuntios, graue nuntium pie matri indicaturos. Qui cum recto cursu in Quitilingobure uenissent, et tristem ducis obitum principibus indicassent, per totum diem omnes in dubio uersabantur, a quo sancte Dei hec placide nuntiarentur. Altera uero die postquam missam audierat, cum  dialogum accepisset in manum et studiose intendisset legendum, Richburch sua fidelis pedissequa intrauit, et nuntios de regione Baiowariorum uenisse indicauit. Que statim merore concussa, quasi mali quod acciderat prescia: »Iube illos, inquit, accersiri, ut comperiamus quomodo se habeat infirmitas filii nostri.« Qui cum fuissent ingressi et coram data esset copia fandi , reginam salutauerunt, et adhuc nil triste dixerunt. Illa autem multa interrogauit super filio corde sollicito, si se lenius haberet infirmitas, uel quomodo apud ipsum ageretur rerum prosperitas. Legati uero de his pauca respondentes, epistolas presentabant pertristes, que causam continebant, quam ipsi indicaturi uenerant. Ut ergo  cognouit gloriosa regina ex litteris, dilectum filium suum ex hac uita migrasse, pallor in facie apparuit, et gelidus tremor per omnia membra cucurrit, et liber, quem in manibus tenebat, cadentem uultum suscepit. Cum autem paululum refrigesceret meroris asperitas, statim prorupit in lacrimas, et totum diem flendo peregit, nec pre doloris amaritudine quicquam cibi eo die gustauit. Conuocans autem sanctimoniales ad ecclesiam, illas exhortabatur pro  defuncto misericordiam Domini implorare, et ipsa primum flectens genua, hanc orationem effudit pro cari filii anima: »O domine Deus omnipotens, miserere anime famuli tui, quam de hoc seculo migrare iussisti: memento, quesumus, quod perraro iocunde uixit, et omne tempus mortalis uite pene in angustia peregit.« Post hec ab oratione surrexit, et ad sepulchrum regis Heinrici gressum mediocriter tendit; super quod caput inclinans, sic illacrimans ait: »O noster domine, quam felicior nobis extitisti, qui hanc amaritudinem doloris non expectasti in stadio uite mortalis! Nunc, ut speramus, gaudes in requie, nec quicquam curas de nostra perturbatione. Quotiens acerbum diem tue mortis menti induximus, hac sola consolatione respirauimus,  quod [56 1Kb] dilectissimi filii nostri uita superstes erat, qui ore [57 1Kb] , nomine et habitu te maxime referebat [58 1Kb] .« In hac etiam die herilia deposuit uestimenta, que in uiduitate pro ornamento habuit. Post obitum enim memorandi regis Heinrici assidue induit coccinum  unius coloris, non in publico, sed sub lineo uestimento, et pro decore ornamenti ante se gessit parum auri. Hoc totum tunc deposuit, et postmodum lugubri ueste induta processit. Posthac neminem uoluit audire carmina secularia cantantem, nec quemquam uidere ludum exercentem, sed tantum audiuit sancta carmina [59 1Kb] de euangeliis uel aliis scripturis sacris sumpta, necnon in hoc sedulo delectabatur, ut de uita uel passione sanctorum sibi cantaretur. Cetera mundi  delectamenta [60 1Kb] respuit, et tota [61 1Kb] intentione diuino famulatui tantum intendit; Deum [62 1Kb] in omnibus et super omnia diligens, et nichil [63 1Kb] eius amori preponens [64 1Kb] . Resplenduit in ea aurum iustitie, gemma misericordie, grauitas amabilis, honestas admirabilis, sermo modestus et in suo tempore congrue proferendus. Numquam reticuit quicquid loqui idoneum fuit. Peregrinis, uiduis et pupillis preerat, sicut mater filiis. In omnibus que fecit, temperantia iustitie sibi non defuit.

17. Quanta cura elemosinam impendebat egenis. Difficile est enumerari quantum intendebat uenerabilis regina elemosinarum largitati. Bis in die omnigenis ciborum deliciis inopes recreauit; insuper  cum accederet [65 1Kb] mense regali, precepit peregrinos et indigentes conuocari, illis deuote distribuens alimenta, que sibi apponebantur lautissima, credens se pascere Christum sub specie pauperum. Si aderat monasterium, tria [66 1Kb] superposita mense misit Christo famulantibus et in egritudine decumbentibus,  sin autem abfuit monasterium, ceteris indigentibus hec eadem porrexit. Quid autem mirum, quod hominibus larga fuit et beniuola, que gallo cotidie ministrauit, qui lucem diei nuntiat et quosque fideles ad Christi seruitium excitat. Nec etiam oblita est uolucrum estiuo tempore in arboribus resonantium, precipiens ministris, sub arbores proiicere micas panis, ut si quis de uolucribus supra sedisset, in nomine Creatoris illic alimoniam inueniret. Porro ubicumque iter egit, iuxta currum candelas portari iussit, quas singulis diuideret oratoriis, et simul cibos, quibus in itinere obuiantes reficeret egenos. Sin autem intenderet lectioni uel psalmorum decantationi, ut ipsa pretereuntes uidere non posset,  aut si caput somno inclinauerat, quia in bonis actibus noctem peruigilem ducere solebat, Richburgam sibi ministrantem sanctimonialem precepit diligenter obseruare, ut nullus preteriret pauperum insalutatus uel de suis largitionibus non [67 1Kb] recreatus. Si uero illa negligente aliquis pertransiit egentium non percipiens alimentum, statim caput eleuans de somno, quasi spiritu prophetie plena, precepit currum stare et egenum qui transierat reuocare, prebens illi uictum seu aliud necessarium. Post hec paullisper commota, sanctimonialem salutaribus uerbis admonuit, ut deinceps diligentius obseruaret, quidquid sue fidei commendasset. uox egeni numquam apud illam inaniter sonuit, nec ipsa surda preteriit [68 1Kb] . Non minor erat misericordie usus, quam de plebe  concursus; nec deerant qui peterent, nec deficiebat quod donaret. In quacumque ciuitate [69 1Kb] commorabatur hieme, per totam noctem ignis ardebat in singulis tectis que ibi fuerant, et insuper sub ere nudo [70 1Kb] , ut quisquis indigeret, illic sese calefaceret, aut quisquis in caligine noctis erraret, uiso lumine non offenderet. Preter cotidianam largitatem elemosinarum singulari honore celebrauit sabbatum, a prima quippe hora, immo ab ipsa aurora lucis, numquam uacauit ab operibus bonis. Mane balneum preparari iussit, et pauperes peregrinosque lauari iussit. Aliquando uero cum se a populi frequentia abripere potuit, ipsa occulte ingrediens, manibus propriis sordes diluebat singulis, et que multis  imperabat regina, pauperibus seruiebat quasi ancilla. Si uero ipsa impedita est ingredi, circumfusa multitudine populi, suas intromisit pedissequas, quas in fide apud se nouerat probatissimas, ut necessaria egenis ministrarent, et in uice eius ipsis humili et deseruirent. Egredientibus autem illis de balneo,  omnes cubiculum introduxit, esurientibus dans alimenta et nudis uestimenta; quia non dubitauit, membra Christi tegi sub largita ueste inopi. Laborantibus autem in infirmitate, qui ad se non poterant uenire, misit poma et que inter regales cibos uidebantur optima; et sepe accidit gratia Dei, ut qui infra decem dies nil gustauerat cibi, per eius merita perciperet refectionem pariter et salutem. Nec hoc silendum esse censeo, quare tali reuerentia custodiret sabbatum. Primo quidem propter uigiliam dominice resurrectionis, que in hac die celebratur per circulum orbis; dehinc quia uenerandi regis. Heinrici anima in eadem die de corpore soluta est, et, ut speratur, paradisi ianuam est ingressa. Quamdiu ergo sancta Dei uixit, studiose obseruauit incliti  regis octauum, tricesimum et diem anniuersarium. Nullus etiam dubitet, quin eius bona opera placuissent Deo, que tanta deuotione operabatur in sabbato; nam ipsa quoque eadem die de hoc seculo migrauit, et de labore ad requiem peruenit.

18. Quia nunquam ocio indulserit; et de pane pauperi de monte proiecto. Festis diebus, quibus non licitum est insistere manuum operibus, ipsa legit [71 1Kb] uel legentibus aurem accommodauit, et quidquid sacra Scriptura precepit, memoriter tenuit. Cotidianis uere diebus psalmodie et diuine lectioni inherebat, nec minus manuum operationi instabat. Si quando autem impediebatur diuerso populorum sermone, solito more diuini operis studium celebrare,  hora saltem refectionis stans ante mensam, nichil cibi gustauit, priusquam aliquid operis faceret, illud non obliuiscens quod dicit Apostolus: Qui non operatur, nec manducet . Clementia uero Dei omnipotentis meritum uenerabilis regine nolens diutius latere, per illam operabatur miracula, ut liquido cunctis innotesceret, quantum sibi obsequentis uita placeret. Nam dum quodam tempore in Quitilingoburc anniuersarium diem regis Heinrici magno apparatu celebraret, ut semper consueuerat, tanta confluxit multitudo pauperum, ut nullo possent comprehendi numero. Regina uero illorum aduentu hilaris effecta, precepit quosdam collocari in cacumine montis, et ceteros in imo uallis, ipsa ministrans in monte uescentibus, alios uero commendans  dispensatoribus. Cum autem omnes regales cibos impendisset, et larga manu queque necessaria habundanter ministrasset, adhuc tortum panem [72 1Kb] non perceperant, qui in ualle sedebant. Stans ergo illa supra montis uerticem, subito arripuit panem, super quem signum crucis imponens, inuocato Christi nomine, proiecit ab alto cacumine; qui uolutus de loco in locum, inter densitates saxorum et sepium  integer peruenit in cuiusdam pauperis sinum, cui illum decreuerat dandum, coram astante plurima multitudine populi, qui eiusdem testes fuerant miraculi. Ad hec beatissima regina Christo gratias humiliter egit, cuius munere et uirtute id nouerat euenisse. Sed et alio nichilominus in eadem ciuitate [73 1Kb] est declarata miraculo.

19. De cerua, que ampullam deuorauerat. Mos quippe fuerat sancte domine, cotidie sacerdoti ad missam presentare oblationem panis et uini pro salute et utilitate totius sancte ecclesie. Quadam ergo die, finita missa, una aurea ampulla incaute est perdita, in qua sancta Dei ad sacrificium uinum obtulerat. Richburc autem pedissequa eius et alie sibi ministrantes, nimio timore coangustate, ubique  requirebant, et inuenire non poterant. Sequenti uero die cum cantaretur missa, Christi famula solitam reposcebat ampullam a sanctimoniali predicta; que perfusa rubore dixit, furto es e sublatam. Post missam regina ecclesiam egressa est, paullulum commota; statimque obuiam habuit quamdam ceruulam [74 1Kb] infra claustra monasterii edomitam; quam ut uidit, blando nutu ad se uocauit, adiurans per nomen Christi, ut sibi uas redderet, quod deuorasset. Bestia autem uirtuti imperantis obediens, dicto citius ampullam euomuit, haud immerito illius precepto parens, que Deo semper fuit obediens. Omnes qui aderant Deo gratias agebant, quia regina de bruto animali uas illesum recepit, quod nec ipsa deuoratum  uiderat, nec ab aliquo audierat.

20. De prophetia sancte Dei. Non etiam prophetie dono caruit, que signorum efficacia enituit. Regalis progenies quodam tempore in Fraso  conueniens, pariter uenerunt regales pueri, filiorum scilicet filii, Otto puer filius Ottonis imperatoris, et Heinricus natus Heinrici ducis Baiowariorum; et sicut uenerabilis regina hunc pre ceteris suis natis dilexerat, ita et filium eius Heinricum, suum paruulum nepotem, aliis nepotibus in amore preposuit. Sedente igitur Mahthilda uenerabili ad epulas regalis mense et secum Adelheida [75 1Kb] regina, coram astabant pueri iocantes ludo infantili. Tunc Heinricus mense accessit propior, qui sancte Dei fuit carior, egregiam auiam diligenter intuens, ac familiariter se  reclinauit in eius gremium, tamquam ab ea desiderans osculum. Quem uenerabilis regina gratanter suscepit, et amplectens illum brachiis, sic ait: »O domine Deus omnipotens, gratias tue pietati referimus et laudes, qui hunc paruum nepotem nobis reseruasti incolumem, cuius patrem atra dies mortis abstulit. Sed gratias tibi, qui hoc nomen de nostra generatione delere noluisti. Hunc nobis, quesumus,  saluum reserua, quamdiu uelis mortali nos tenere in uita, ut nostrum amabilem filium Heinricum per nomen saltem imitetur et uocem.« Tunc et uenerabilis regina Adelheit sic ait: »Quam exoptabilis est huius pueri aspectus, et quam decorus ad intuendum uultus! Ubi ergo inuenietur uirgo, que ei conueniat forma et ingenio? Nos natam habemus paruulam, nomine Hemmam  ; hanc illi reseruemus, si Deo placet et uobis, ut nobis copuletur hic gener exoptabilis.« Econtra Christi famula reticuit, et diu in responsione hesitauit. Post hec longa trahens suspiria, hec reddidit uerba: »Absit, ut de nostra parte uobis eueniat tantum triste; expedit enim filie uestre feliciori se uiro adiungere. Hoc nomen tunc solummodo decus habuit, quamdiu dominus noster  Heinricus uixit. Postquam autem in posteros uenit, numquam infortunio caruit. Quid dicimus de angustiis et tribulationibus quas sustinuit pater ipsius? Sed enim adhuc in diuina dispositione est quid huic debeat accidere. Speramus autem, hoc nomen non excidere de genere nostro, priusquam aliquis paruulus nepos oriatur de eiusdem paruuli semine, qui sublimetur regali dignitate.« Quis [76 1Kb] autem dubitet, electe Christi famule prophetiam in christianissimo rege Heinrico nunc esse impletam; qui sine ui et armis suscepit culmen regiminis, et tranquilitate pacis nunc tenet honorem dignitatis? O rex Heinrice, merito laudande, induc etiam atque etiam menti tue prophetiam insignis regine, et cognosce te tante dignitatis ascendisse solium per ipsius interuentum  et meritum. Dominus Deus omnipotens, qui te elegit et sine ui culmen honoris concessit, tribuat tibi copiam benedictionis sue, coronetque te corona iustitie; faciat te blandum iustis et terribilem impiis, quatinus iustitiam sectantes per lenitatis mansuetudinem corrobores, et errantes per iustitie districtionem terrifices. Angelus Domini te semper precedat. comitetur et subsequatur, qui omnes actus tuos dirigat, et cunctos inimicos sub tuis pedibus conterat, ut ad profectum sancte ecclesie diuturno uiuas tempore, et postmodum uitam percipias sine fine. Autor huius dictatus non omitteret, quin tibi, rex gloriose, perpetue felicitatis et mundane prosperitatis plus exoptaret, si non ab inuidis magis deputaretur  uituperationi adulationis, quam caritati ueritatis. Supersunt plurima de te laudabiliter dicenda; sed hec pretermittenda sunt, ut ora inuidorum obstruantur.

21. De unctione Ottonis regis. Reuertendum est est ad priora, ut ad finem perducantur incepta. Cum gitur longe lateque diuulgarentur innumerabiles  uirtutes regine Mahthildis, mira opinione laudis uocatus est filius eius rex Otto in regnum Rome a presule sedis apostolice, ut gloriam imperialis corone perciperet, et Romanis preesset . Tunc commendans regnum et Ottonem, paruum filium suum, pie matri et archiepiscopo Wilhelmo, secum tulit fortia uirorum pectora, et Christo duce Romam properabat, sicut papa mandauerat, secum comitante regina Adelheida. Cum autem peruenisset ad cathedram sancti Petri, simul cum uxore imperialem coronam accepit munere Christi, et totus populus Romanorum se sponte subiugauit ipsius dominatui, et sibi soluebant tributa, et post illum ceteris suis posteris . Interim uenerabilis regina inter spem et metum angebatur dubia, utrum  filio suo euenissent prospera an aduersa, et pro incolumitate eius uite Deo semper obtulit sacrificium continuatione precum et largitate elemosinarum. Tunc etiam construxit monasterium in ciuitate Northusunensi [77 1Kb] consensu sui paruuli nepotis Ottonis, pro anima regis Heinrici et sui carissimi filii, cui patris nomen imposuerat, et quem in prefata ciuitate procreauerat. Illic congregauerat turmulam [78 1Kb] sororum Deo et beate Marie uirgini famulantium. Interea peruulgabatur Ottoni imperatori in Roma, suam eptimam matrem nimium contristari de eius absentia; qui miro accensus amore Christo dilectam uidere, statim reliquit Romam et peruenit in ciuitatem Coloniam, ubi frater eius Bruno uenerandus archipresulatus tenebat infulam .  Illic sancta uenerabilis regina filio obuiam uenit cum nepote paruulo, quem Romam petens sibi commendauerat, secum etiam comitante herili puero Heinrico, quem in loco filii dilexit, postquam idem dux Baiowarie, filius scilicet eius, ex hac uita discessit. uenit et regina Gerbirc, sancte Dei filia. Illic regalis conuentus postremos alterutrum dedit amplexus, et illic sortiti sunt extrema collocutionis uerba, id ita disponente diuina clementia. Postea enim se non uiderunt in hoc mortali corpore, sed ut speramus in eterna nunc congaudent requie.

22. Quomodo uestigia filii Ottonis deosculauerit. Ergo inclita regina primum a cesare et filio suo archiepiscopo Brunone ceterisque illic confluentibus  honorifice suscepta, suos gauisa est se uidisse filios et nepotes, necnon Christo referebat laudes et gratias pro incolumitate omnium. Postea uero quam se mutuo salutarunt, ingressi sunt cubiculum, inter se producentes familiare colloquium. Interim introiit episcopus Baldericus  , qui fuit magister Brunonis archiepiscopi temporibus regis Heinrici, et omnibus  caput inclinans, regalem conuentum benedixit. Post hec ad sanctam dominam Mahthildam specialiter infit: »Letare, uenerabilis regina, talibus muneribus a Deo honorata; nunc uides filios tuos et illorum filios! uere adimpletus est in te uersiculus psalmiste, qui ait: Et uideas filios filiorum tuorum .« Econtra regina Deo gratias egit, sicut semper solita fuit [79 1Kb] . Tunc disseruit filiis et nepotibus suis de constructione monasterii Northusunensis, et quali [80 1Kb] angeretur timore, ut inceptum opus non posset perficere; tandem sic ait lacrimis perfusa: »Istud monasterium nostre edificationis extremum est opus, ut estimamus. Aetas nostra ad laborandum est fragilis, insuper ceteris distribuimus monasteriis possessiones et rerum facultates;  quapropter commendamus uobis omnibus, ut inceptum opus perficiatis; quia inchoauimus pro anima nostri domini et carissimi filii Heinrici, nec non pro regni stabilitate, et uestrum [81 1Kb] omnium incolumitate.« Ad hec imperator Otto coram omnibus respondit: »Deus secundet uestra incepta; nostra non deerunt auxilia, quin etiam cohortamur filium nostrum Ottonem et ceteros nostros nepotes, ut illis subsidium prebeant, quamdiu uiuant.« Postea pariter perrexerunt in ciuitatem Northusunensem, ad uidendum ipsam congregationem. Tunc Deo dilecta regina sanctimoniales conuocauit [82 1Kb] , et omnes imperatori commendauit. Ille autem omnes placido animo et hilari uultu suscipiens, Deo commendauit, dicens:  »Sancta Dei genitrix uirgo Maria, celestis [83 1Kb] regina, illas [84 1Kb] clementer suscipiat et per amorem filii sui [85 1Kb] semper custodiat, ut Deum solum pre omnibus diligant, et illi tota mente deseruiant, non pro appetitu humane laudis, sed solo desiderio eterne remunerationis [86 1Kb] . Ad hec precamur, ut filii nostri ac nepotes tali misericordia commoueantur erga has sanctimoniales, ut quamdiu remaneat una scintillula nostre sobolis, illis numquam desit adminiculum consolationis.« Tunc [87 1Kb] pro se suorumque salute parentum uel nepotum hec omnia iterando firmabat, que sancta Dei consensu nepotis sui antea dederat, insuper et illa addidit que mater desiderauit. Postea septem dies [88 1Kb] in eadem ciuitate commorabantur, et sancta regina filio commendauit quamplurima, quasi  in hoc mortali corpore ulterius eum non esset uisura. Ut autem dies illuxit quo rex abire decreuerat, mane surgentes in longum produxere sermonem, multum lacrimantes. Post hec ingressi sunt ecclesiam, pariter audituri missam, et uenerabilis regina hilaritatem uultu simulabat, sed magnum dolorem corde premebat. Finita autem missa, filium talibus uerbis iterum est aggressa: »Fili mi carissime, sedulo  inducite uestre memorie omnia que in [89 1Kb] hoc loco commendauimus fidei uestre. Sepe hic iucunde uiximus, et de periclitatione partus nos eripuit Deus. In hac ciuitate fratrem uestrum Heinricum procreauimus, quem propter paternum nomen nimium dileximus, necnon et hic nata est soror uestra Gerbirg. Ergo quia per intercessionem sancte Marie uirginis in hoc loco bis enauigauimus angustias partus, huius monasterii [in eius honore [90 1Kb] ] fundamentum posuimus, et maxime pro anima uestri genitoris et fratris et pro incolumitate uestra, sicut supra memorauimus. Quapropter conuenit ut, quotiens horum [91 1Kb] memineritis, propter nos maiorem compassionem in hoc loco commorantibus exhibeatis. Ad hec, ut opinamur, extrema collocutionis uerba hic  inter nos sortimur. Quid plura? Hec ultima uestre matris uisio huius monasterii sit [92 1Kb] admonitio.« Tunc imperator compunctus corde, promisit se omnia impleturum que postulauerat. Deinde pariter egressi ecclesiam, substiterunt ante ianuam. et amplectentes se inuicem, fletus utrorumque humectauit faciem. Postquam autem oscula mutuo dederunt, omnes qui aderant lacrimas fundebant. Regina uero in ipsis foribus sistens gradum, euntem filium deducebat ad equum claro intuitu oculorum. Exinde ecclesiam ingressa, propere ad locum contendit, in quo imperator, dum missa cantabatur, steterat, et flectens genua, abeuntis filii lacrimando deosculabatur uestigia. Hec ut uidit Witigo comes et ceteri, qui adhuc substiterant,  milites, gemitu perculsi exierunt, et hec imperatori dixerunt. Qui statim ab equo desiliens, ad ecclesiam reuertebatur ingemiscens, et ingressus inuenit illam adhuc in eodem loco orantem et multum lacrimantem, statimque pronus in terram cadens, ita locutus est: »O uenerabilis domina, quali seruitute has lacrimas uobis possumus rependere?« Iterumque aggressi, perpauca dixerunt uoce lacrimabili. Postremo uenerabilis regina sic ait: »Quid nobis prodest diutius morari? Quamuis nolentes, cogimur tamen ab inuicem diuelli; et nos [93 1Kb] intuendo dolorem non minuemus, sed potius augmentabimus. Ite iam in pace Christi; nostram faciem ultra non uidebitis in carne mortali. Ut estimamus, nil pretermisimus, sed uestre fidei commendauimus omnia  que mente gerebamus. Tantum anime nostre hec munera remittite, ut hunc locum sedulo inducatis uestre memorie.« Imperator uero inde pergens, peragrauit alias urbes Thuringie regionis , postea iterum Romam perrexit, filio suo secum comitante .

22, 23. De egrotatione Mahthildis. Iamiam appropinquauit hora multis luctuosa, in qua Deus animam  inclite regine de carnis ergastulo uoluit dissolui, ut perciperet premium laboris et gloriam eterne remunerationis. Per [94 1Kb] circulum totius anni laborabat egrotatione graui, sed tamen circuibat loca regalia, quamuis deficerent corporis uires. Cum autem peragrasset ciuitates Saxonie regionis, et queque necessaria singulis impendisset monasteriis, iterum Northusunensem ciuitatem adiit, quam nimium dilexit, ut uideret Richburgam [95 1Kb] , quam nuper constituerat abbatissam. Statim autem ut uenit, hanc ad se uocari precepit, multa interrogans de congregatione sibi commissa. Post hec ipsa monasterium est ingressa, diligenter inuestigauit quali studio discipline unaqueque fuisset exercitata. Nam ex quo primum monasterium, construxit, hanc consuetudinem  semper habuit, ut ipsa scolam intraret, et singularum [96 1Kb] studia intente pernosceret; quia sibi fuerat hoc munus gratissimum, uidere uel audire cuiusque hominis profectum. Tum commorabatur in eadem ciuitate a tempore autumni [97 1Kb] usque ad festiuitatem natiuitatis Christi. Post sollempnitatem uero sancti apostoli Thome  iterum albatissam ad se uocauit, et hunc sermonem cum ipsa habuit: »O nobis semper fida et nostrorum laborum maxime conscia! iam cognoscimus frequentia infirmitatis, nostre dissolutionis diem nobis appropinquare, et idcirco expedit nobis hinc iter accelerare, ne hic preueniat nos ultimus dies presentis uite.« Econtra abbatissa pre singultu et lacrimis primo reticuit, et paullo post sic ait: »O  amabilis domina, quid sibi uult hec prophetia? Cur nobis miseris tam triste malum predicitis, aut cui nos desolatas relinquitis? Speramus enim, ut Deo propitiante nondum tale quid eueniat. uerum quia uersatur in dubio, quorsum uertatur [98 1Kb] hec uestra egritudo, humiliter uos petimus, ut hic maneatis per aliquot tempus, usque dum uideamus, si Deo donante leniatur uester morbus, ut, si graue infortunium eueniat, quod mors nostre saluti inuida nos uestra uita destituat, saltem hac consolatione respiremus, ut in hoc loco nobiscum requiescat uestrum amabile corpus.« Tum Deo dilecta regina hec responsa dedit: »Hec iam pridem a nobis fuerant precogitata; et quantum nobis placuisset, nostrum corpus in hoc sepeliri loco, si predestinatum  esset a Deo, ut filii nostri Ottonis et aliorum nostrorum nepotum erga uos maior esset procuratio! Sed hoc haut consentiri pertimescimus, quia dominus noster Heinricus in Quitilingoburc requiescit, iuxta quem oportet nos commendari sepulture, et diem ultimum exspectare. Nunc autem si in hoc loco euenerit obitus noster, grauius coangustabitur  uester animus, et inferetur uobis calumnia [99 1Kb] despectionis, si mortuum corpus uobis auferetur in uitis. He igitur cause admonent nos hinc iter accelerare. Quid plura? Deum semper diligite, nec alium preter eum amatorem admittite, sed semper eius famulatui intendite. Estote in oratione peruigiles, et in sancto proposito permanentes. Memores estote animarum, pro quibus hoc posuimus monasterium, insuper et nepotum nostrorum adhuc mortali in uita degentium, necnon mentionem nostri facite; nam [100 1Kb] neminem ultra uidebitis uobis placabiliorem. Commendamus uos Deo orphanorum patri, et sancte Marie uirgini, et sanctorum intercessionibus, quorum reliquias hic collocauimus; non turbetur cor uestrum, sed spe tendite in Deum; quamuis  enim corpore simus absentes, amore tamen semper uobis presentes erimus.«

24. De unctione regine. Igitur discessit Deo dilecta regina de ciuitate Northusunense in 11 Kalendarum Ianuarii , et maximum merorem illic commorantibus reliquit sanctimonialibus, quas semper materno dilexit amore; quia illam in hoc mortali corpore, pro dolore ulterius non erant uisure, que illarum fuit honor, letitia, decus et gloria. Tunc in Quitilingoburc properabat, ubi Deus sanctam animam de carnis ergastulo dissolui preordinauerat; ibique nimia egritudine correpta, usque ad obitus diem infirmabatur . Appropinquante autem dissolutionis die, ad se uocari precepit supra memoratam abbatissam Richburgam, cui omnia  eius secreta tunc fuerant notissima, ut diem obitus sui illic exspectaret, et in extremis, sicut antea, fideliter ministraret. Sentiens autem sancta domina diem ultimum sibi aduenire, episcopis et presbiteris omnem censum erogabat, quem utilitati pauperum nondum accommodauerat, et munifica manu inter monasteria diuidebat  ; illud recondens in memoria, quod euangelica precipit scriptura: »uende omnia que habes et da pauperibus .« Cum igitur innumera conflueret multitudo, egrotantem reginam uisitare, uenit et Willehelmus [101 1Kb] , Moguntine sedis archiepiscopus, et quamuis Deo iubente prior mortem esset subiturus, tamen aggreditur sanctam Dei, uerba consolationis ministraturus: obiturus uisitauit obituram, et sue mortis  nescius, consolabatur modicum post se uicturam. Beata uero regina episcopum ut uidit, hilari uultu et quam familiari suscepit affatu: »Non dubitamus, inquit, uoluntate Dei uos nunc ad nos dirigi; nam nemo nobis familiarior et ad hoc opus esset [102 1Kb] acceptior; quandoquidem nobis hec absumta est spes, ut dilectus filius noster Bruno maneret superstes,  usque dum nostra extrema uideret, et corpus terre commendaret. Nunc autem primum audite nostram confessionem, et date nobis remissionem, per potestatem que uobis tradita est a Deo et sancto Petro principe apostolorum, et tunc intrate ecclesiam, et cantate missam pro peccatis et negligentiis nostris, insuper pro anima domini nostri regis Heinrici, et pro omnibus Christi [103 1Kb] fidelibus, uiuis et defunctis.« Completa autem confessione, episcopus intrauit ecclesiam, omnia implens que regina desiderauerat. Finita missa, rursum intrauit cubiculum, et iterando dedit illi remissionem peccatorum. Postmodum perunxit eam sacrato oleo, et recreauit sacrosancto corporis et sanguinis Christi mysterio. Tunc inibi commorabatur per triduum,  quia credebat iamiam imminere eius obitum. Quarto autem die cum intelligeret, diem dissolutionis nondum instare, ad egrotantem reginam accessit, et eundi licentiam postulauit, plangens fletu inconsolabili, quia sentiebat, eius infirmitatem minime leniri; sed si meroris asperitas animo ullas remitteret inducias, non dolere, quin potius deberet gaudere; quia sancte Dei anima recessura de corpore, de labore ad requiem creditur peruenire. Sancta autem domina et episcopus colloquebantur inter se plurima, que enumerare sunt perlonga, Interim regina ad se uocauit abbatissam Richburgam, interrogans si quid sibi superesset, quod episcopo dare posset. Illa uero respondens ait: »Quid uobis, Deo dilectissima, potest superesse?  Omnia uestra in necessitates pauperum sunt distributa.« At illa: »Ubi sunt, inquit, pallia, que nostre sepulture iussimus abscondenda? Illa nobis presententur, ut nostro nepoti in pignus amoris donentur; nam ipse prior nobis his indiget, ut putamus, quia iter difficillimum est incepturus. Semper enim uersatur in dubio, quo se uertat instabilis fortune conditio, uel ad quos labores miseros pertrahat homines. Cum autem noster obitus euenerit, hoc prouerbium in nobis potest adimpleri, quod ore uulgi dici solet: »Propinqui sepe inuenient nuptialem uestem et lugubrem.« Interim dum hec loqueretur regina, uenit abbatissa afferens pallia; at illa hec accipiens, dedit episcopo, et ait: »Hec munera nostra sint monimenta [104 1Kb] .« Et cum hec accepisset  episcopus, gratias egit, et eam benedicens recessit. Conuersus autem ad circumstantes, cum silentio sic locutus est: »Hinc in Radulueroth tendimus, et unum ex clericis nostris hic [105 1Kb] relinquimus, ut si domine nostre obitus eueniat, cito ad nos redeat, et nobis annuntiet, ut iterum ueniamus, et decenti honore corpus terre commendemus.« Regina uero caput erigens, quasi episcopus hec ad se dixisset: »Non est opus, inquit, ut hic relinquatur, sed uobiscum potius proficiscatur; uos illo plus indigetis in comitatu uestri itineris. Ite in  pace Christi, quocumque uoluntas ipsius decreuerit.«

25. De obitu episcopi. Episcopus autem inde in Radulueroth pergens, ibique medicinalem accipiens potionem, subitanea morte defungitur . Euntes autem nuntii hec in Quitilingoburc indicabant. Cum autem omnes dubitarent qualiter hec regine indicarentur, ne infirmitatis eius asperitas adaugeretur, uenerabilis Christi famula, quasi spiritu prophetie illustrata, lacrimabiliter subridens ait: »Quid intra uos murmuratis? Et cur triste malum nos celare desideratis? Nouimus enim, Willehelmum episcopum de hoc mundo migrasse, et hoc est magnus cumulus infirmitatis nostre. Precipite signa ecclesie pulsari, et pauperes congregari,  ut elemosinas accipiant, que pro anima eius ad Deum intercedant.« Post hec duodecim dies mortalis uite spiritum duxit.

26. Qualiter suos consolata sit. Sancto autem sabbatho , in quo Christi famula recessura erat a seculo, ut primum persensit lucescere, omnes in cubiculo secum commorantes admonuit de somno surgere, ut presbiteros et sanctimoniales conuocarent, et que agenda essent agerent. Cum ergo innumera utriusque sexus multitudo conueniret, precepit sancta Dei nulli introitum prohiberi. Igitur omnibus introgressis, salutaribus monitis illos instruxit, dicens: »Seruite Domino in timore, et exultate ei cum tremore; apprehendite disciplinam, ne quando irascatur Dominus, et pereatis de uia iusta . Declinate a malo et facite bonum, ut in extrema hora uestre anime ab insidiis diaboli eripiantur, et eterna uobis premia a Deo donentur.« Post hec precepit, ut omnes exirent in pace Christi, nisi qui necessaria sibi essent ministraturi. Tunc ad se uocauit suam neptulam abbatissam Mahthildam, filiam Ottonis imperatoris, salutaria illi dans monita, ut esset pia et humilis, prudens et cauta, ac sibi commissum gregem custodiret, et ut monasterium raro egrederetur, ne secularibus dedita a Christi seruitio impediretur. Dedit etiam ei in manum computarium, in quo nomina defunctorum scripta erant procerum; commendauit illi domini sui regis Heinrici animam, commendauit et suam, et omnium  fidelium, quorum memoriam recolebat. Nouissime autem Richburc abbatissa mesta processit, et genu flexo in terram, pedes regine lacrimando amplectitur, ita inquiens: »Domina mi carissima, cui relinquitis congregationem desolatam, super quam me indignam constituistis abbatissam? Difficile mihi est seruare gregem commissum, quia uestrum aberit subsidium.« Sancta uero regina super hec uerba totis uisceribus commota, dixit: »Summo uos commendamus defensori; non relinquimus uos alienis, sed filio nostro Ottoni aliisque nepotibus nostris.« At illa ait: »uersatur nobis, domina, in dubio, quo  se uertat animus illorum.« Cum ergo abatissa amare fleret et consolationis uerba expeteret, regina merorem eius lenire cupiens ait: »Quo spes nostra tendenda, quo animus noster dirigendus, nisi ad Deum? Primum querite regnum Dei et iustitiam eius, et hec omnia adiicientur uobis . Credimus, filium nostrum Ottonem, prioris promissi haud immemorem, uobis impendere solamen. Quicumque autem possessionem ecclesiasticam ex nostra parte uestre necessitati traditam iniusta despoliatione scindit uel comminuit, prouideat, quid Deo respondeat, contra uero quisquis muniat uel augeat, a Deo, fideli remuneratore, dignam mercedem recipiat.«

27. Qualiter obierit. Post hec uerba precepit  presbiteros et sanctimoniales propius accedere, ut eius confessionem audirent et sibi a Deo remissionem postularent. Quo facto, iussit missam celebrari et corpus Christi sibi afferri, ut per sacri mysterii communionem securius euaderet callidi hostis lesionem. His omnibus rite peractis, sibi astantes admonuit, ut psalmos uigilanter decantarent et euangelium legerent, usque dum anima iussu Dei de corpore discederet. Post hec nullum uerbum protulit, sed oculis expansis et manibus eleuatis, animo et spiritu in celum intendit. Appropinquante autem hora nona, iussit cilicium humi poni, corpus moribundum supra collocari, propriis manibus cinerem imponens capiti: »Non decet, inquit, christinianum nisi in cilicio et cinere mori.« Dein sancte crucis se  muniens signaculo, cum pace et requie obdormiuit in Domino 2 Idus Martii. Ut rectissime potuit inuestigari, anima sancte Dei egressa est de corpore in ipsa [106 1Kb] hora diei, qua semper consuetudinem habuit pauperes recreare in nomine Domini diebus quadragesime.  Cum autem corpus lauissent et ad ecclesiam detulissent, uenerunt nuntii regine Gerburgis, filie uenerabilis domne Mahthildis, afferentes pallium auro intertextum, aptum cooperire loculum. Tunc electe Christi famule prophetia in omnibus fuit adimpleta, et de transmigratione archiepiscopi Willehelmi et ueste lugubri.

28. De sepultura eius. Igitur sepelierunt corpus in basilica sancti Seruatii, iuxta sepulcrum regis Heinrici  , cum magno honore, ubi ipsa decreuerat requiescere et diem iudicii expectare. Ergo discessit de corpore, nobilis genere, nobilior moribus et sanctitate, senex et plena dierum, omnibus suis posteris bonum relinquens exemplum. Cum honore enim presentem uitam duxerat, et cum honore de mundo  migrabat; et quidquid temporaliter uixerat, in bonis operibus consummabat. Non est enim mortua credenda, cui, ut speratur, reddita est iustitie corona; quia temporaliter uiuens, omnes desiderauit saluos esse et neminem de grege Christi perire; in profectu cuiusque hilaris, in aduersitate autem pertristis; erga omnes pia et compassibilis, exceptis uitiis, quibus non compassio sed rectitudo debetur. Multorum festiuitates sanctorum in ecclesia celebrantur, quorum meritis non impar est, ut speramus, et a quorum societate non separabitur in eterna beatitudine. uere fuerat dignum templum, in quo Dominus habitauerat, ieiunis castigatum, orationibus refectum [107 1Kb] , puritate mundatum. Sed quid de eius laude digne potest dici? Dominus in illa laudetur,  et ipsa in Domino; ipse enim est laus ipsius, cuius laus ab eius ore numquam recessit, cui est honor et gloria, decus et imperium in secula seculorum, Amen.


 EXPLICIT uITA GLORIOSAE REGINAE MAHTHILDIS.




INTRA ANNUM DCCCCLXuII---DCCCCLXXXu.
GUMPOLDUS EPISCOPUS MANTUANUS.





GUMPOLDI uITA uENCEZLAuI DUCIS BOHEMIAE.






OBSERuATIONES PRAEuIAE.

 Aeuo post cedem uencezlaui ducis peracto, cum  miraculorum uirtute eius perpetratorum fama Bohemie  fines transgrederetur  , et iam iamque de condendo  Pragensi episcopio et Bohemia Ratisponensium  presulum potestati eximenda cogitaretur, Otto II imperator Gumpoldo Mantuano episcopo  uitam uencezlaui scribendam iniunxit. Qui quecunque tanto temporis spatio elapso ueracium uirorum testimonio comperire poterat  , collegit et stylo diffuso, contorto et sepe obscuro explicauit. Liber intra annos 968  et 973 conscriptus, et b. m. Iosepho Dobrowsky docente  omnium fere  que postea de uencezlaui uita prodierunt radix et fundamentum, statim claruisse uidetur; nam ipso seculo decimo in usum breuiarii non semel  excerptus, seculo undecimo ineunte auctori uite Adalberti episcopi  innotuit, et seculis subsequentibus non solum a Sigeberto Gemblacensi  et Cosma  sed a reliquis legendarum sancti uencezlaui auctoribus,  quos inter Karolus Iu. imperator emicuit  , exscriptus est  . Quibus omissis  , Gumpoldi tantum opus erroribus quidem minime uacuum, utpote fama tantum innixum, sed quod proxime ad uencezlaui tempora accedit, proponimus.

Gumpoldi librum, quem summus Dobrowsky anno 1819 ex codice bibliothece metropolitane Pragensis seculo XIu conscripto, sed nec integro nec textum bonum prebente quique auctoris nomen tacet, exscripserat [ C. Guelferbytanus inter Augusteos in 4o numero 11, 2, signatus, compluribus codicibus constat,  quorum secundus foliis 18-37 Gumpoldi librum exhibet. Exaratus est manu pulchra seculi XI exeuntis aut XII. Capitum initia littera aurea indicantur. Prima pagina   picturam exhibet membrane purpuree auro et coloribus diuersis illatam, Hemmam principissam terre prostratam et pedes uencezlaui ducis amplexantem, cuius capiti Christus uite, cuius librum sinistra tenet, premium coronam martyrii triplicem dextra manu imponit, hac inscriptione aurea littera addita: Hunc libellum Hemma uenerabilis principissa pro remedio anime sue in honore beati uencezlaui martiris fieri iussit. Dux ueste uiridi limbo aureo ornata, tibialibus rubris, fasciolis et calcaribus aureis indutus, leua lanceam gestat,  dextram, qua Christo Gumpoldi librum ab Hemma sibi porrectum obtulerat, adorans eleuat. Hemma uestitu uiolaceo auro consperso et limbo et cappa aureis utitur. Folio secundo [19] eque purpura auroque ornato prefationis initium legitur, littera initialis S colore rubro uiridi auroque ornata. Folio 20' prefatione finita, cena qua uencezlauus fratri reliquisque conuiuis poculum porrigit, fol. 21 ducis cedes prope ecclesiam et initium passionis aurea littera in membrana purpurea habentur. Textus fol. 37 explicit, pagina 37' uacua relicta. Librum igitur, cum propter littere formas ad seculum X aut undecimi initium referri nequeat, non Hemme Bolizlaui II uxoris, que a. 1006 obiit, sed aut alterius cuiusdam [ Liber olim in codice bibliothece Brunnensis in Morauia exstitit, quem intra annos 1100 et 1130 conscriptum Bonauentura Pitter ad Dobnerum retulit. Explicuit tamen textus in morte sancti, in fine capitis 19, adiecta tantum formula prestante  Domino, etc., usque seculorum amen, ut lectio antiqua in usum Breuiarii [ regio Monacensi inter Benedictoburanos Nro. 105. signato u. Cl. Föringer, biliothece regie custos, exscripsit, subiicere iuuabit. Que licet haud magni momenti, tamen qualiter paucos intra annos eadem res altera uice narrata sit ostendit.

 Librum Laurentii Casinensis monachi, ultimis seculi XI annis ex relationibus Bohemi cuiusdam et »domini Benedicti Saxonis, monachi Casinensis,« adhibita uita S. Adalberti, conflatum et erroribus scatentem, hoc loco omitti placuit, quum quecumque alicuius momenti esse poterant inde decerpta iam sexdecim ante annos Annalibus nostris inseruerim  .



INCIPIT PROLOGUS GUMPOLDI MANTUANI EPISCOPI [1 1Kb] .


 Studiorum igitur genera multiformia uarias cuique mortalium ingerere solent ingeniorum curas, quibus id genus racione prestantissimum [2 1Kb] imaginationis potentia interioris, tum natura, tum etiam industria, res quoquo modo sensibus subiectas intellectu discernere, et ad uota humana in usus iucundos gaudet diffingere. Hic namque mente [3 1Kb] moderatus, spreto caducorum ludicro, superna intendit, ille extructos in altum honores ardenti rerum fugacium siti exestuans desiderat; hunc etas iuuencula contra fas plerumque illicit, illum frigide senectutis matura longeuitas in mores seueros ac salubres coaptat; huic artis bellice audax prudencia appetibilem laudis gloriam promeretur, illi operum diuersorum labor artificiosus desidiam eximit, mentisque  naturalem subtilitatem extorquet. Quidam uero litteralis speculacione [4 1Kb] profunditatis infixi, necnon liberali ocio per miras eloquiorum uenustates perspicatius dediti, frequentissima reputacione [5 1Kb] , quo ordine siderum motus ac fixione non motabili disponantur, que aut qualis mensura terrene [6 1Kb] magnitudinis ambitum [7 1Kb] , quadam quasi latenti racione, per formulas geometricales ad certam metiendi comprehensionem asstringat [8 1Kb] , quoue dictu [9 1Kb] tota per numerum decurrat summa quantitatis soliditatisque [10 1Kb] , aut per quas consonantiarum proportiones cantilena temperetur naturalis, uel qua opinionum imagine sub ueri falsique proposito eorumque difficili commixtione tam profunda eloquentium  subrepat disputacio, per artium scrupulositates inuestigare  desudant [11 1Kb] . Alii autem studiis incitati carminum, ludo insistentes [12 1Kb] petico, ad neniarum [13 1Kb] garrulitates alta [14 1Kb] diuertunt ingenia. Famam autem ueritatis erga Dei sanctorum memoranda gesta, celesti benignitate mortalium obtutibus toties designatam, incurie quam exitiali [15 1Kb] neglegentia, fabulis [16 1Kb] delectati, non pauent subcludere. Nec mirum, si grandia ac philosophicas questiones mouentia huiusmodi sapientes a simplici composicionum serie transduxerint [17 1Kb] , cum plures eorum, ardentius inherendo gentilium scriptis, non tantum [18 1Kb] quid in sacris gestis laudi diuine proferendum ac litterarum indiciis in posteros diuulgandum postposuerint [19 1Kb] , uerum quicquid diuinum ac menti deuote mitissimum [20 1Kb] simpliciter ac sine difficultatis  perplexione uidetur, penitus id quasi utilitate carens abiecerint [21 1Kb] . Hac denique fortuna, uti plures existi mant, res hominum uoluente ac sublimium sagacitate rethorum [22 1Kb] magis altiora spectante, nobis [23 1Kb] a tanta sapientum [24 1Kb] ac docta loquacitate admodum seiunctis, breuis tamen seriola [25 1Kb] subnotacionis, quamuis corrupte [26 1Kb] prolata, uictoriosissimi imperatoris augusti Ottonis secundi sacro iussu rusticitati nostre imposita, memorabilis uiri nomen gestorumque insignes mentiones paulo post declaratura, sequentis precedat textus raritatem [27 1Kb] ; quem uero quantum attenuat culpa uiciose scribentis, tantum exornat sancti excelsa dignitas, materie causam operum sacra auctoritate designantis [28 1Kb] .


 EXPLICIT PROLOGUS [29 1Kb] .



INCIPIT PASSIO SANCTI uENCEZLAuI MARTYRIS [30 1Kb] .


 1. Auulsa igitur ob insecabilis sacramentum Trinitatis prisco catholicorum idoneoque [31 1Kb] refragatu [32 1Kb]  pestifere hereseos sentosa pululatione, uitalis splendor dogmatis irradianti diffusione orbem atra errorum  [33 1Kb] caligine obfuscatum diuinitus serenauit. Sed quia fidei salubris incrementa, quo primum roboris sumpsissent exordium ecclesiastici [34 1Kb] , priore [35 1Kb] theologorum sollertia salutarium studiis textuum iatius coruscante, libris inscriptum ac credule posteritati certius presignatum satis constare pernouimus: gentibus tamen quibusdam longo post errabundo anfractuum [36 1Kb] diuerticulo ad normalis rectitudinem tramitis sacra illustracione redactis, nondum cuncte mundi nationes, quamuis predestinate, huius gratie donum simul sunt sortite; sed ordinante celesti maiestate, quasi paulatim surgentibus diaboli detrimentis, felicius in partes processit. Quarum quidem partium unam stili simplicitate presentis exprimendam, incolis inhabitatam Sclauanicis [37 1Kb] ,  aggredimur [38 1Kb] . Plaga aquilonalis [39 1Kb] , ceteris immitior ac fide tardior, nostre prostratur [40 1Kb] intentioni; quam ipsa sacri pneumatis [41 1Kb] caristia ad christiane cultum professionis, quamuis sera, tamen beata conuersione dignata est instituere.

2. Quoniam quidem ab ipsis terre incolis Bemia regioni uocabulum [42 1Kb] sonat impositum; cui iam [43 1Kb] regnante felicis memorie preclarissimo rege Heinrico, quidam gentis illius progenie clarior ac potentia in ciues eminentior, Zpuytigneu [44 1Kb]  nomine, principatus regimen sub regis dominatu impendens, diuini cultus dulci uoto attactus, sacri fontis mysterio regenerari non parum anhelans, baptismo mundatur, et nouo studio feruens, domos Dei ad [45 1Kb] beatissime eius genitricis Marie  sanctique  apostolorum principis  memorandam ueneracionem construxit, in quibus postmodum innumera annuatim miracula [46 1Kb] ope diuina cooperante fulserunt.

3. Huius interim laudabilis uite diebus, honestorum actuum exemplo, per nature legem obclusis, frater eius etate [47 1Kb] minor Wratizlau [48 1Kb] in principatum, se publico assensu eligente, successit, fraternamque ipse [49 1Kb] assecutus [50 1Kb] religionem, uictorioso Dei [49 1Kb] athlete beato martiri Georgio basilicam  Deo dicandam, christiane credulus ueritati, erexit. Quo etiam post tardos temporum tractus naturaliter hominem exeunte [51 1Kb] , sobolem alta ammiracione [52 1Kb] mortalibus per laudes frequentandam, filiorum scilicet  tam natu quam etiam actu maiorem, Deo dilectum  uencezlaum [53 1Kb] , superstitem sibi ac multo celestium ardentiorem reliquit.

4. Qui uero mire claritatis ac amande indolis [54 1Kb] , dum floridam iuuentutis etatem primum attigisset, patre adhuc uiuo, ad litterarum disponi exercitia [55 1Kb] desiderans, paternumque crebro flagitamine deflectens animum, eius transmissu [56 1Kb] in ciuitate Bunsza [57 1Kb] litteris addiscendis est positus. Cuius itaque ingenio celeri capacitate diuinitus instructo, breui studio librum spalmodialem [58 1Kb] ceteraque diuinorum compluria perdidicit [59 1Kb] et solidius interiori memorie conexuit. Patre interim, ut iam dictum est, uniuerse carnis uiam ingresso [60 1Kb] , iuuenis ipse senum exempla actibus declarans, sub regis serenissimi Ottonis  fulgente potentia, fauorabili populorum  assensu in paterni ducatus successionem, se nimium refutante, delectus, et in principalis sedem dignitatis est eleuatus.

5. Quam grauibus [61 1Kb] tunc perturbantis molestie diuersitatibus principis nouelli benignitas, terreno iure suscepto, intrinsecus angeretur, non est admirandum, quoniam celestia, pre ceteris intuendo mente deuota [62 1Kb] proposuit, ut quamuis publice utilitati prouidende debitor [63 1Kb] extitisset, Dei tamen predulci obsequio [64 1Kb] uti primis se annis implicauit, potius despecto [65 1Kb] seculari fastigio, non repudiauit. Plebis autem commisse crimen luendum ueritus, si dignam ciuilis districtionis legem non inpendisset; sed hoc ambiguum non diu mediastinum tractatus, quam sagaciter arripiens callem, ut neque hoc seculariter  agendum omisisset, uel istud ob celestia tendendum a se neglegi in futurum non expauisset; moderari in ciuium ac milicie communes [66 1Kb] utilitates legum decreta, benignissimo et admodum discreto dominio [67 1Kb] denique residens, nutu certauit principali. In decernendo [68 1Kb] prouidus, et misereri cuiquam promptus, in miseras reorum noxas facilius cessanda punitate exorabilis, omnigenarum qualitate penarum in iudiciis alienus; domestica habitudine simplex, morum castitate perspicuus, bonorum promissione erga potentiores haud tardus, hisque adimplendis eque deuotus; incolarum quoque inopum iam rusticitatem maioribus sepe in diligendo preferens [69 1Kb] ; uiduatis parentum uel rerum  adminiculo, necnon patria exulantibus [70 1Kb] , consolator  ac paternus fautor miro semper caritatis splendore effulsit. Modestus in omnes actus, memorabilisque amator pacientie, et inter [71 1Kb] cunctas casuum aduersitates prudens moderator, substantiarum largissimus in pauperum flebiles indigentias dispensator, humilitatis mansuetissime placidus [72 1Kb] exsecutor, in se plerumque [73 1Kb] seuerior; in ceteros ubique clementior, omnibus in eternitatis exemplum largiendo, miserando, inscios [74 1Kb] reformando, edoctos [75 1Kb] roborando perluxit [76 1Kb] .

6. His ergo uirtutum fulgentibus gemmis beatissimi iuuenis decorata conuersatio, in tantum ad hec pietatis studium adamauit, ut quandocumque dispositis erga publicas necessitates colloquiorum uel placitorum inter ordinata iudicum plebiumque subsellia  edictis, eoque eminentius res quaslibet in iudiciis prenoscente, si forsan quis noxa detentus, mortali sentencia quamuis debito proscriptus eius [77 1Kb] presentie ab incusatorum damnabili iudicio fuisset adductus [78 1Kb] , [eius [79 1Kb] suffragiis immunis abiret e medio]; si uero princeps ille misericors, nec permutata legis necessitate nec iudicibus pro hoc soluendo aliquatenus ab eo exoratis, minime reum lege horribili cognouit eripiendum, se tandem cupiens ac sacros obtutus sanguinea cede non sordidandos subducere, edita quoquo modo excusabili racione, consessu ac iudicio excessit, quam sano ingenii acumine [80 1Kb] salutaris emulator et euangelici edicti, quo precipitur: Nolite iudicare, et [81 1Kb] non iudicemini; et nolite condempnare, et non condempnabimini  .

7. Hoc ipse Deo plenus iuuenis mandatum perfectius amando, ac periculose a quoquam mortalium presentiens [82 1Kb] non sequendum, notatis reis criminosa dampnacione pereundis benignissime pepercit [83 1Kb] . uerum ne tormentorum nefanda monimenta diutius excreuissent, omnia patibula, hominum suspendiis in eius regni locis quam pluribus erecta, penitus dirui fecit, nec ulterius hoc tempore reparari tolerauit [84 1Kb] . Felicissimo autem actuum prouectu, bonitatis iam probande cumulum magis magisque in dies conuenustando exaggerans, quacumque terrarum parte clericos aduenientes alacri munificencia sub tocius necessitatis grata reuelatione ad  se recepit, diuinoque amore erga proximum seruando [85 1Kb] , sub oculis eius adfixo, reuerenda caritate secum eos libentius commanentes curiose benigniterque tractauit, eorumque [86 1Kb] crebris sacrisque informationibus  mens casta celitus edocta, frequentius in discendo exculta, in miram scripturarum capacitatem prodiuit [87 1Kb] . Quicquid [88 1Kb] namque docentium studia in eo presignauerant, honestis actibus ipse compleuit; quia omnium angustie compassus, inbecillitate quosdam lassantes caritatiuo uisitauit solacio, et mortis lege illaqueatos [89 1Kb] , plerumque neglecta a ciuibus minus religiosis sepultura, funebris [90 1Kb] obsequii tumulauit officio. Sed gentibus, ducatu ipsius per legem ac morum consuetudinem [91 1Kb] uetustam disponendis, rudis adhuc fidei doctrina nutantibus, dum per nefandas aditorum atque ararum furialium edes, proceres quoque ipsos diis libandum alienis [92 1Kb] frequentius in anno concursantes beate indolis iuuenculus conspexisset [93 1Kb] , ad hanc  scelerosam edendis sacrificiorum uictimis communionem quamuis sepe rogatus [94 1Kb] , mense celestis conuiuia pre omnibus esuriens, non tantum epulas refutauit illicitas, uerum etiam profana conuiuarum, sordibus demoniacis inquinatorum, quam strenue aufugit consortia. Super his tamen errore pestifero depressis non parum sollicitus, uoluta sepius scriptura, qua per apostoli dicta precipitur: »Alter alterius honera [95 1Kb] portate ,« quosdam, aliquo modo ad uerum summi boni tramitem flexibiliores, suauis alloquio persuasionis, ut spretis quibus decepti fuissent idolorum imaginibus, ad uere et inmutabilis, crescere uel minui nescientis, semper [96 1Kb] manentis, essentiam Deitatis, mentes et uota cum fide inclinassent, superne mercedis bona  promittendo inestimabilia, constantissime adortari non destitit. Quosdam uero minus peritie huius salutifere capaces, corde duriores, sensuque uera intellegendi desidiores, iuxta monitum apostolicum oportune cathezizans [97 1Kb] atque inportune obiurgatus [98 1Kb] , utriusque modi [99 1Kb] designans premium, pro uiribus conando, quoscumque potuit, tam ultronea quam coacta etiam inuitatione, ad patrisfamilias cenam, omnibus copiarum sumptibus habundantem, pulsa fame sacietatis eterne gaudia subministrantem [100 1Kb] , coniungere cupidus properauit [101 1Kb] .

8. Inter [102 1Kb] mira igitur ieiuniorum elemosinis fulgentium acta hoc egregium modeste consuetudini saluberrimo solitus est adnectere exemplo, uidelicet  ut diuini insinuatione effaminis sacre mentis intuitu altius perspecta, quia obedientie magis quam sacrificii Deum [103 1Kb] comprobare legitur obsequium, pios ac uenerandos mores admodum exornare studuisset.  Quoniam [104 1Kb] redeunte per annuas uices legitimo ardue obseruationis ieiunio, sacer ipse iuuenis, secularibus quamuis ob regimen negociis haut raro fuerit interceptus [105 1Kb] , indefessis tamen orationum, larga inter pauperes dispensatione uolantium, operibus singulos quam ueneranter perduxit [106 1Kb] dies. Noctibus autem serenissimo instans peruigilio, lenis inmemor soporis, primo quietis nocturne conticinio [107 1Kb] , spreto fulgentis stratu cubilis, clam ceteris de thoro [108 1Kb] surgit, puerum cubicularem tacitus [109 1Kb] excitat, codicellum manuali frequentia rugosum eripit, palatium nesciis custodibus egressus, comite solum clientulo, aspera montium cacumina, uallium exitialia [110 1Kb] precipitia, diuerticulorum ac semitarum lapillosa uel glacie horrentia inter ciuitates itinera,  continua psalmorum ceterarumque precum recitacione nudipes singulatim ecclesias queritando perlustrabat. In tantum itaque carnis afflictionem sufferens [111 1Kb] , ut scissis teneris [112 1Kb] plantis, cruor defluus sparsim notasset uestigia. Domum autem reuersus, que mens interius gessit ipse dissimulando, principalium item uestibus ornamentorum solio residens induitur, sed caro mundissima cilicino subtus acumine dissulcatur [113 1Kb] . Messis etiam inminente estu, tuto noctis silentio per agellum tritici manipulos ipse falcicula [114 1Kb] succidens, grauique fasce propriis impositos humeris, in secretiore [115 1Kb] domus angulo abscondit, ibidemque trituratis, et inter saxa tritico fracto ac purgamentis agrestibus ad mundam excussionem a sanctis manibus ipsius [116 1Kb] diligenter  cribrato, cum fontis aspersione quem ipse solus presente tantum puerulo cum ydria [117 1Kb] producens uere Trinitatis inuocatione signauit, hanc farinulam massa [118 1Kb] naturali congestam in libas sacrificales, sacerdotum manibus offerendas, ille proprio manuum labore coqui parabat. Necdum autem secum deputans missarum se satisfecisse sollempniis, sed obedientie, quam diuinitus iam didicit uictimis laude prelatam, sapore delectatus, inter annuos processus adueniente [119 1Kb] uindemia, clanculum accito nimie fidelitatis iam dicto sequaci [120 1Kb] , uinearum septa noctu transiliens [121 1Kb] , fiscellulas utrisque dorso dependentes grauidis implens racemis, cellulam palatio remotiorem sibique adeo caram furto laudabili reuisit. Interim hospitioli foribus repagulorum [122 1Kb]  cauta undique clausura munitis, in uas huic congruum uindemiole uuas pistillo conterens, expressoque musti tenero liquore, per linei sacculi mundam subtilitatem studiosissima castarum [123 1Kb] impressione manuum excolauit; sicque diote, conscio  solum clientulo, infusum, secretiusque repositum, considerata oportunitate, inter clericos conprouinciales cum oblatis, quas missali celebritati [124 1Kb] prouidendo ipse coquebat, sub mira diuinorum communione [125 1Kb] distribuit. O indissolubile circa pectus castissimum fidei inuiolabilis uinculum! O laudabilis obedientie sectatorem deuotissimum! O principis miram humilitatem, seruulorum [126 1Kb] officia diuini amoris instinctu subire non pudentem! Qui mentis ardua contemplatione celestia que corde tenuit intuitus [127 1Kb] archana, reuerendam ac salutiferam dominici corporis et sanguinis collationem tanto ueneratus est ac dilexit obsequio, ut libaminis [128 1Kb] cultui celestis, criminum contagia mundantis, non fidei solummodo militasset constantia, uerum etiam  fontis purgatissimi exteriore instar seruuli agrestis labore ac pia largicione sacerdotum religioni sortitus [129 1Kb] ipse fuisset.

9. Non latere autem benignam ueri amatorum intentionem utile ducimus, quoniam honesta quorundam relatione, futurorum certa presagia celitus iam doctum iuuenem [130 1Kb] in crebris erga res humanas euentibus [131 1Kb] prescisse ac familiarium sepe [132 1Kb] fidei per nouos casuum terrores presignasse [experti sumus [133 1Kb] ]. Cuius doni memorabilis gloriosam inter tot miraculorum preconia mentionem, scribentis non reticet humillima deuotio; quia diuinitus aperta uisione, noctis conticinio, forte cuiusdam atrium presbyteri Pauli [134 1Kb] , quod amenis et uastis  edium munitur ambitibus, sub sancti Deoque pleni uencezlaui [135 1Kb] clarissimo obtutu, omni menium cultu desertum et humane passionis [136 1Kb] habitacione omnino comparuit alienum. Quod uidelicet ipse, pulsa somni carnalis grauitate, cordis speculatione peruigilis [137 1Kb] excitatus, quisdam [138 1Kb] , que uisa sunt, prudenti sermone innotescens, subindeque quid [139 1Kb] uerius futurum edita iam pronunciasset cetensio, prophetanti [140 1Kb] ore edisserens, conuocatos huiusmodi dictis alloquitur:

10. »Thoro me accubantem, dulces amici uosque, o familiares clientuli, noctis silentio grauis et alta sustulit uisio; quoniam Pauli presbiteri porticum tota edificiorum sublimitate ac hominum cultu uidebam penitus desolatam. Quo uiso mestus deiicior,  ac interne pro Dei fidelibus sollicitudinis molestia consternor. Sed tamen ut immensa omnium cognitotis pietate in spem, qua credenti cuncta [141 1Kb] posse promissum est, transferor, huius somnii [142 1Kb] ueritatem imminente iam casu [143 1Kb] pernoscendam, clare  solutionis interpretamento [144 1Kb] ad certam rei excussionem [145 1Kb] explanare aggredior.

11. »Domorum namque uisa destructio felicem [auie [146 1Kb] ] mee Liudmile [147 1Kb] , sancte [148 1Kb] ac uenerabilis matrone, portendit obitum. Que uidelicet matris mee, tam genere quam operum etiam inquinacione gentilis, furiali cum aliquot ministris ad scelus eque paratis facta conspiracione, non multum hinc processuro tempore, clanculum irruentibus peruersorum armis, pro christiani nominis ac fidei professione corporis [149 1Kb] crudelem subibit passionem. Porticus autem, ut uisio [150 1Kb] testatur, populis [151 1Kb] deserta amplitudo, clero, nostro incluso [152 1Kb] tutamine, miserabilem prefingit e regno expulsionem tociusque substantie non debitam amissionem.  Enimuero execrabilis memorie genitrix mea secte uitali, quam pro toto posse confiteri, colere, corde tenus sequi et amare insto, et posthac aliorsum inreuocabilis instabo, mordaciter inuidens, eosdem diuersorum clericos ordinum [153 1Kb] quia mecum sentire non negant, ope terrena priuatos, regno seuerius eiectum iri [154 1Kb] molitur [155 1Kb] .«

12. Hac denique sagacis coniectura prediuinationis mens ueri conscia minime frustratur; sed ut interpretacionis congrua [156 1Kb] sonuerunt indicia, erga iam scripte [157 1Kb] peremptionem matrone, clerique longo adiacentium ambitu regionum in eius subiectionem, immo mitissimam largitatem se prompte [158 1Kb] concedentis [159 1Kb] ferocem expulsionem, ordine incorrupto non longo post cuncta iam constat fuisse impleta.  Qua [160 1Kb] uidelicet gratie spiritualis significatiua prescientia iuuenis electi precordiis elucente, parentes  inuidi admodum concussi, iugiter ipsum Christi constantissimum amatorem per satellitum uicinius suis adiunctorum consiliis furtiua alloquia commouentes, a proposito, quo deuotius celestibus capessendis insistere decreuit, ob necessitates publicas ab eo prouidendas aliquatenus auellere conati sunt. Ipse autem celestis armature roboratus tutamine, huiusmodi familiarium [161 1Kb] suggestionum neniis sacras interdum aures palam regni primatibus quasi consentiens applicabat [162 1Kb] , cordis autem interna consideratione assensum in actibus denegat; quia licet se quasi terroris humani [163 1Kb] specie simulasset cedentem, templaque Dei aliquantum solito  rarius sub publicis conuentibus frequentasset, tamen quod mentis profunditate dilexit, operum mira constancia manifestauit; quia continuam precum diuinarumque orationum seriem, quam paruo inscriptam libellulo diligentius occultiusque [164 1Kb] secum seruando  retinuit, depositis [165 1Kb] interim secularis negotii curis, duodecies uel plus eo, quamuis interdum nisi sub secretiore cubiculi uel ipsius thalami silentio orandi locus concedi non posset, inter noctis uel diei certas uicissitudines casta intentione Christum laudando ad finem usque perlegerat.

13. Transcursa [166 1Kb] interim annorum iuuenilium tam felici etate [167 1Kb] , in uirilis animi robur dux ipse altius conscenderat [168 1Kb] , paulatimque suorum uana sectantium consilia uiriliter abiciens, eorumque errabundam a uero ignorantiam non modicum abhominatus, die quadam militum et amicorum contione [169 1Kb] in [170 1Kb] palatio facta, huiusmodi ipsos effamine increpationis alloquitur: »O amici et fideles utinam Christi! Cum ego litterali studio iam  quondam parentum cura iniunctus [171 1Kb] doctrinas auidius hauserim, inter cetera magistrorum dicta quoddam apostoli scriptum addisco, quo ait: »Cum essem paruulus, loquebar ut paruulus, sapiebam ut paruulus, cogitabam ut paruulus; quando autem factus sum uir, euacuaui que erant paruuli .« Hac quippe sententia, modo me ipsum intuendo, quoniam [172 1Kb] primo iam adeunte pueritia rerum omnium factorem uilis ego factura cognoscere eiusque seruitio me implicari [173 1Kb] ardentius desidero, sed puer ego in principatum uestra censura patri [174 1Kb] mortuo natu fratribus maior succedens, per legum frena moderata et rem publicam Deo prestruente [175 1Kb] disposui, et patriam contra infestantium molem pro  uiribus tutaui: uos autem, quia cordibus erga summam ueritatem speculandam desides fideque [176 1Kb] mihi manetis dispares, quam plurimum in consiliis uestre peruersitati amabilibus, sed rectitudini [177 1Kb] admodum dissimilibus, satis mihi iniuriosos hactenus [178 1Kb] iam [179 1Kb] patior; qua districtione, si uita regnumque manebit incolume, posthac exsolutus uacabo, et iuxta scriptum retromissa [180 1Kb] iuuentute uir effectus [181 1Kb] , que sunt paruuli euacuabo; precepti actibus dominici, uestre ulterius non obaudiens nequitie, superna roboratus clementia insistam. Quocirca uanescat susurrationis uestre aduersum me conspiratio; cessent seua publicis conuentibus inter uos consilia. Pacis amor domi forisque in regno ferueat. Negocia cuiuslibet utilitatis iudicum euersione non  damnentur [182 1Kb] . Parricidiorum scelera, quibus pollui soletis, a quoquam ultra non presumantur. Hec legis inquinamenta si summi regis metu [183 1Kb] non deseritis, nostra ira in scelerosos Dei zelo accensa, quemcumque huiusmodi reum capite truncabit.«  Finito [184 1Kb] excellentis alloquio iussionis, nefaste participes coniuracionis domum pauidi redeunt, superba mentium fastigia, accepto sacri ducis potenti uigore, coacti deponunt, solitasque erga mire sanctitatis uirum insidias, quamuis ad modicum tempus, moliri desinunt. Iam tunc Deo serenante comprimuntur aliquantum sub eius manu barbare motiones [185 1Kb] ; surgunt autem catholice religionis leta incrementa; quoniam diuino cultui templa dicata, paulo ante infidelium neglectu cadentia, stabili reparatione fundantur, clerici patria bonisque priuati, benigna largitate reuocantur; statimque non tantum restituta, uerum sancti uiri plurimis adaucta muneribus substantia locupletantur, et tota per has partes tali sub principe elata congaudet ecclesia [186 1Kb] .

 14. Deinde clarius uirtutum eius coruscante per orbem decore, rei publice commoda curioso ducis celitus armati regimine studiosus geruntur [187 1Kb] . Sed que prius superne dilectionis uigore peragenda instituuntur, uigilanti principis diligentia tanto minus negleguntur, quoniam, licet palatine frequens cohortis latus utrumque circumstipauerit tumultuatio solita, tamen sagatius recolens assiduus pro se populoque incredulo orator, inopumque promptissimus fautor, mesticia pressorum benignus consolator, euentu subitaneo raptorum compatiens adiutor, nulla interrumpente secularium mora perseuerat.

15. Aut fraudulenta hostis impurissimi machinatione huiusmodi operum affectibus astu, si umquam poterit, antiquo perimendis, minimum retardante,  frater eius Bolezlau [188 1Kb] etate minor, mentis peruersitate et actuum qualitate execrandus, diabolico tactu instinctus [189 1Kb] , furoris nequitia contra uirum Dei seuienter armatus, regni fraterna manu rapiendi cupidus, cum nefario ministrorum ausu mortales [190 1Kb] exitii insidias sibi tendere quam plurimum conatus est. Sed diuinitus predestinatione rem, postmodum tamen futuram, tum fuisse certum constat dilatam. Iam paruo interiacente tempore uir Deo carus uoto salutari propositum obligauit, se Deo donante ecclesiam nobili operum artificio constructorum,  Christi eam uictoriosique athlete eius beati uiti martiris honori dicandam. Nec mora, instat impiger facti, feruens autem propositi, missis Ratespone [191 1Kb] sedi regie legatariis [192 1Kb] , Tutonem episcopum  , totius probitatis uirum cuius diocesi tota subcluditur Bemia [193 1Kb] , supplici rogatu, quo idem opus Deo sacrandum eius licentia et assensu fieret, implorat.

16. Dato iuxta beati ducis uota ab episcopo permissu, remissisque caritate nuntiis, artifices celeri iussione conuocat: feruet opus, labor impatiens effulget, ecclesia ad perfecti ornatus extremam manum perducitur, miroque metallorum fulgore decorata exornatur. Inuitato iam dicto episcopo, in honorem [194 1Kb] sancti uiti martiris consecratur [195 1Kb]  ;  ibidemque plurima miraculorum, diuina uirtute mortalibus [196 1Kb] gestorum, in presens usque signa coruscant. Nondum autem sitibundi erga Dei iusticiam pectoris adimpleta profunditate, uir meritorum inestimabilium electus Dei uencezlaus terreni fasces honoris, quos casu nouit fragiles, depositurum fraternoque iuri principatus moderamina spontaneo affectu illaturum cogitauit, necnon Rome liminibus apostolorum [197 1Kb] orationis gratia queritandis sub domni apostolici sacra auctoritate secularibus se renuntiaturum monachicoque habitu uestiendum, eaque conuersatione uite temporalis extrema uisurum, interni ardoris siti anhelauit. Sed largissimi remuneratoris prouidentia, equis semper meritorum recompensationibus se dignos glorificante, maiora  huic celestium consorti [198 1Kb] seruare dignata est certamina, ut post horum nobiles triumphos nobiliora captet et premia.

17 [199 1Kb] . Quoniam uesano germani Bolezlawi regni desiderio [200 1Kb] quoquo modo posset acquirendi, per multimodas insidiarum uersutias in sanctum Dei exardescente, iter [201 1Kb] Rome tendendum intercipitur, profane gentis cotidiana [202 1Kb] conspiracio domiciliorum latibulis furtiue densatur, ipsiusque fratris inuidia [203 1Kb] magis magisque, diabolo fomitem prebente, accenditur. Nequaquam tamen omnium seuitia  in sanctissimi uiri occultam necem coniuratorum beatam futuri diem trophei ante Dei presignationem accelerare ualuerunt. Frater autem sceleris in eum luendi satis impatiens, ceteras fraudes in eius cedem non debere uisum est diutius prosecuturum [204 1Kb] , uerum unam aliis aptiorem nefas potius maturari a se [205 1Kb] cautius inuentam delegit. Nam cunctorum armis uestium contractura dolose latentibus, simulataque pace, amor sub fraterno obtutu quasi uerus fingitur, qui magis nocendi facultate querenda monstratur [206 1Kb] .

18. Sub cuiusdam uero festiue diei exultabili ortu infelix ille fraudis amicus domum propriam  omni ornamentorum copia, que huic genti umquam moris erant habenda [207 1Kb] , quam studiose fulgidam  fecit; conuiuium plus solito parandum ministris indixit; amicos sub hylaritatis specie inuitauit; ipsiusque principis supplex [208 1Kb] ingressus palatium, conuiuiis eum interesse fraternis primo omnium quo dignaretur corrogauit. Cuius mansuetudini quamuis false Deo dignus uencezlaus [209 1Kb] multum congaudens, atque consertis inuicem manibus, domum [210 1Kb] gaudio intreunt. Epulis discumbunt. uinoque post longum quisdam [211 1Kb] ferocium conuiuarum saturatis, fraus conflata diu latere nesciens, eos quasi unanimiter in sancti uiri necem accendit. Qui maliuoli, mucronibus ueste iam tectis, ter surgentes, terque iterum quasi quodammodo lassi sedibus se inclinantes [212 1Kb] , uiribus saltim [213 1Kb] et audatia omnino emolliti, eo quod nondum diuinitus iussa uenerit passionis  hora, inlesum eum dimiserunt. Huius rei ipse aut inscius, periculo non pauidus, diuini tutaminis securitate animatus, quamuis cuiusdam clientuli in [214 1Kb] aurem susurrantis cautela, quomodo contra eum moliti fuerint, prestrueretur, sede [215 1Kb] tamen non motus, fratrem, ceterosque considentes [216 1Kb] exhilarari, quasi hospitis [217 1Kb] grata uice, amabiliter rogauit. Et paulo post amota mensa surgit, impletaque uino patera, modeste salutacionis dicto omnes dulciter huiusmodi alloquitur: »Salutet uos salus omnium Christus! Calicem, quem manu teneo, in sancti archangeli Michahelis amorem ebibere, unumquemque nostrum ne pigeat, hoc amore spiritalitatis [218 1Kb] eius altitudinem pro posse uenerantes, ut quacumque  hora lex nature ad extrema nos deduxerit, animarum  nostrarum paratus susceptor clemensque in paradisi uoluptates dignetur fieri subuector, cordium imis precemur!« Statimque post uerbum letus ebibit, singillatim [219 1Kb] omnibus eodem amore singulos scyphos [220 1Kb] ebibendos blandissimo propinat osculo. Intrepidus autem, sumptis tam honeste epulis, uti diuino iussu res differtur, domum inlesus reuisit.

19. Noctis autem sequentis [221 1Kb] cursu; orationum ac elemosinarum curiosissima [222 1Kb] desudans instantia, futuri [223 1Kb] conscius, mortis pro Christo iura pati deuotus pernoctauit. Redeunte autem post gallicinia matutinalis hore officio, pulso signaculo, non segnis thoro, ut iam est solitus, prosiliens, ecclesiamque properando ingressus, cantum nocturnalem laudesque matutinales modesta intentans auscultacione,  post plurimas oraciones domum lassis membris aliquantum somno [224 1Kb] reficiendis diuertitur. Rubente iam [225 1Kb] primum aurora, execrabili memoria scribendus Bolezlaus [226 1Kb] uiri sancti germanus, peruersitatis auctor, que prius arma contra innocentem latenter commouerit [227 1Kb] non inmemor, specu quo latuit, more lupino, cum ex aduerso agnum furtiue lacerandum irruit, ipse cum aliquot sequacibus huic sceleri comparibus furibunde progressus, et mucrone succinctus, uiro simplici media uia obuius restitit. Quem sanctus ipse mitissima inter salutando [228 1Kb] benignitate [229 1Kb] ita [230 1Kb] alloquitur: »Aue, frater dilecte! grates immense dilectioni tue a nobis sint relate, quia honorifice disposito [231 1Kb] heri conuiuio bene nobis et satis iucunde [232 1Kb] ministrasti.« Tam [233 1Kb] dulci  pessimus ille non respondens allocutioni, sed extracto cicius ense, in sancti capitis uerticem, ut fortius ualet, percutiens, ait: »Melius hodie tibi preparauero [234 1Kb] conuiuium!« Sed [235 1Kb] ferro resiliente et nec uulneris tandem signum annotante [236 1Kb] , geminatur ictus. Quo nichilo magis ledente, tercio ferire cum uelit, una cum extenso ictus ensis manu territi militis [237 1Kb] excidit. Quem statim sanctus uencezlaus per capulum [238 1Kb] surripiens et supra scelerosum fratris iam inermis uerticem manu librans [239 1Kb] : »uidesne, inquid, o funeste? uerti in te posset tue crudelitatis exitium. En! unde prohibeor fraterni sanguinis fieri effusor? Sed nolo, de manu mea ultimo examine sanguis [240 1Kb] , o frater, tuus queratur in me. Recipe  gladium, matura supplicium; que sunt agenda  ne differas in longum!« Resumpto iterum frater impius ferro, altum quasi uinci metuens clamat, in auxilium sui socios [241 1Kb] uocat, se quasi coactum et a fratris impetu prius lesum repugnare simulat. Mox sotii magno clamore uocati accurrunt, causam quasi sceleris [242 1Kb] inscii de tumultu querunt domini sui feruidam sentiunt iram. Eoque iam tunc sceleris auctore quarta uice sacrum caput per ictum saltim confringente, omnes simul armis irruunt, certatim membra lanceis gladiisque perfodiunt. Corpus sauciatum humi prosternitur semiuiuum. Crebrescunt iterum iterumque seue gladiorum percussiones; sanguis innocuus effunditur; corpus labe uacuum minutatim [243 1Kb] quasi a canibus laceratur. Anima sacratissima carnei clausura domicilii sub tot uulnerum  exuta tormentis, nobili triumpho angelicis subuecta manibus, summi remuneratoris aspectum gaudio uisura, et inter gloriosos martirum ordines per euum consessura, sub 4 [244 1Kb] Kalendarum Octobrium perpetuo letantia regni celestis ingreditur consortia.

20. Sacrum autem corpus credulorum pauci qui aderant uenerabiliter sarcofago [245 1Kb] includentes, celebrato a clericis funebri obsequio, extra ecclesiam certaminis loco uicinam condiderunt. Succedente post hinc in regnum nimie peruersitatis duce Bolezlauo, seuitiaque eius in cateruas fidelium [246 1Kb] furente, non multo post beati uiri necem [247 1Kb] , humana dum fruitur uita, clericos et amicos, necnon seruicio eius familiariter iunctos, subita mortis sententia damnauit [248 1Kb]

 21. Peracta fortissimi Dei athlete [249 1Kb] uenerabili passione, ministri quidam sanguinem, qui per tabulas ecclesie ipsa martirii hora aspersus apparet [250 1Kb] , iussi aqua lauantes, penitus absterserunt. Posteraque die illuc uenientes, non minus quam cum primum parieti adhesit cruorem ipsum eodem loco dilatatum [251 1Kb] conspiciunt. Non parum ipsi hoc uiso [252 1Kb] territi, aqua iterum allata, multo [253 1Kb] studiosius abluere decertant. Crastino autem probandi causa, si etiam adhuc frustrati sint, redeuntes, non minus tinctum sanguine parietem, quamuis ter ablutus uideatur, agnoscunt. Quibus [254 1Kb] multum super hoc mirantibus, eoque abluendi labore post inde cessantibus, usque hodie sanguinis eiusdem intinctione paries ipse pro signo uenerando nitescit.

 22. Ut [255 1Kb] ueracium sepe nobis relatu patefactum est, post constantissimi triumphum [256 1Kb] athlete omnes sanguinis effusores innocentis superno incussi furore, aut demonum potestate rapti inter homines  postea non comparuerunt, aut uersa pro uiciis natura, canum [257 1Kb] latratu uice loquendi utentes, dentium stridore morsus imitantur [258 1Kb] caninos, aut misera corporum ariditate siccati, necnon auditus continua priuacione, uitam ipsis saltim odiosam finierunt.

23. Quiescente ibidem per trium spatia annorum uenerando corpore, fidelibus quisdam [259 1Kb] nocte uisum est, ut, Deo rem insinuante, inde ad ecclesiam sancti uiti martiris, quam ipse iam construxerat, religiosiore condendum sepultura transferri debeat. Qui somno emersi uiso credentes, et licet principis tyrannidem metuentes, noctis tamen medio conticinio bustum quam pauidi recludunt, preciosum martyris pignus, non aperto sarcofago, uehiculo [260 1Kb]  percaute ligatum superponunt, uiamque qua gressus eo dirigitur, carpentes, perueniunt ad riuum  , incedendo supergredi animalibus plaustrum ducentibus nimia profunditate intransibilem, nauiculis et portu utrimque [261 1Kb] carentem. Stant quippe circumspicientes. Pons iam fractus undosa transgressione dissipatur; ligna ad eius reparationem non inueniuntur. Quid facerent [262 1Kb] ? Dum in hac uersantur angustia, subito erectis obtutibus, ecce mira Dei presente uirtute, plaustrum altera stat [263 1Kb] ripa, undiquesecus [264 1Kb] aque humiditate [265 1Kb] intactum. Quo miraculo ipsi aliquantum hesitantes, transnatato supra caballos riuulo, uehiculum sacro fasce grauatum prosecuti, ad locum predestinatum citius applicant, ecclesiam cum sarcofago Deum laudando intreunt,  foribusque diligentius obseratis precibusque sinceriter effusis, sarcofagum aperiunt; et ecce corpus carnea adhuc mole integrum et per cuncta uulnera sanum, apparentibus [266 1Kb] tantum plagarum signis, nisi solum uulnus fraterno ense factum, quod se dehiscens sanguine uisum est manare. Incluso iterum sub ipso altaris aditu, comitante fidelium turba, interque sonantibus clericorum ymnis, preciosum corpus celebri memoria uenerandum conciderunt. Ibi uero diuina sepius coruscante omnipotentia, innumerabilibus miraculorum signis felix exultacio fidelibus terrorque incredulis, tanti uiri meritis, frequentissime clarescit. Cuius autem translationis tempus sub 4 [267 1Kb] Non. Martii mortalibus celebrandum annotatur. De uirtutibus autem, que  pietas diuina per meritorum eius orbi clarescentem gloriam post dignata est operari, sermonis nostri transcursu curiosa interseratur mentio, condignum uidetur.

 24. Quidam crimine iudiciario capti [268 1Kb] , palatium sub uinculis ingressi, principis iussu carceri includuntur, tenatioribus infra ligaminibus per manus ac pedes sub crudeli [269 1Kb] custodia implicantur [270 1Kb] . Qui media nocte, ut erat necesse, peruigiles, strictura compedum ac manicarum miserabiliter contriti, gemitu amaro corda pulsantes, in huiusmodi uerba orationis, dormitante parum custode, omnes simul flendo [271 1Kb] proruperunt: »O summe gementium consolator Deus, celi terreque mirabilis creator, aspice nos mortis iuri destinatos, et per suffragia dilecti tui uencezlaui militis, qui semper iam in mundo uiuus, miseris pro tuo nomine benignus extitit defensor, ab instanti damnatione educere nos miserrimos dignare. Facta oracione, media pars carceris,  qua custodes stantes uigilabant, repente tota quasi ere densissimo [272 1Kb] obnubilatur; extinctisque intus ardentibus uigilum lucernis, cetera pars, qua uincti iacent, quasi sole clarissimo serenatur. Et ecce uox repentina, celitus ut uere credendum est [273 1Kb] emissa, uinctis in aures tonat [274 1Kb] ; ut surgant, indicit. Qui ergo tam pauore quam [275 1Kb] leticia stupefacti, membra silenter mouent; statimque uincula in partes disrupta decidunt, manus soluuntur ac pedes; apertoque diuinitus carceris hostio, leti exiliunt. Ita Dei nutu expediti, laudes Christo sanctoque eius martiri uencezlauo inter populos referunt, immensaque uirtutum eius mirabilia constantissime et credentes et ammirantes propagare decertant.

25. Inter [276 1Kb] quos gentilis quidam, baptismi gratia  nondum mundatus, cum se iam per beati merita uencezlaui morte liberatum senserit, ad fidei catholice ueram agnitionem deuotus conuertitur, salubri lauacro purgatur, firmataque fide [277 1Kb] , e Dei in se confixo amore [277* 1Kb] , natum unicum, quem eque propria uita dilexit, in clericatus officium Dei seruicio ad beati martiris ecclesiam se daturum promisit.  Hoc postmodum impleto, credens ipse Deoque seruiens, satis longam perduxit etatem.

26. Huic quid [278 1Kb] [279 1Kb] aliud non minus succedit miraculum. Iuuenculum quendam cubicularium, nomine Podhiwen [280 1Kb] , ceteris fideliorem seruulis [281 1Kb] , eiusque secretis aptiorem, uir sanctus iam seculo uiuens admodum amauit; cuius etiam superius meminit scriptum. Qui [282 1Kb] karissimo priuatus domino, lamenta tristis per dies frequentauit, et non minus plura factorum eius exempla, quorum ipse conscius est, inter multos laudando dilatauit. Quo dux uesanus comperto, rapidissima [283 1Kb] succensus ira, suspendio mox eum [284 1Kb] interire iubet. Suspensus namque, ut uera bonorum testantur dicta uirorum, post biennium, non aliter quam uiua et sana solent hominum  capita, florenti canicie per pilos [285 1Kb] crescere atque candescere uisus est.

27. Interea [286 1Kb] captus quidam seuera iudicis sententia, in similem carceralis custodie penam, altera die perimendus, intruditur [287 1Kb] , et prioribus solutis, multo strictius uincitur. Qui [288 1Kb] etiam amarissime flendo sanctum Dei uencezlaum intimis ad sui auxilium precibus uocauit dicens: »Sancte Dei martyr, si tantum, ut homines dicunt, apud altissimum Deum obtinere uales, interueni pro me morituro, ut tuis liberatus meritis, ad criminum purganda commissa miser ego presente aliquantum diutius uita subsistam.« Statimque ut oratum [289 1Kb] est, ruptis quam fortiter uinculis, Dei gratia nesciis custodibus carcere est exsolutus; sed extra astantibus paganorum  latronibus iterum captus, nimium constringitur, et dum longius sub uinculis, precio quo possit commutandus, transfertur, priorem repetit oracionem; ac mansuefactis gentilium cordibus, sponte eum soluunt ac dimittunt. At [290 1Kb] ita denuo liberatus, laudes Deo et beato duci per terras eundo magnificauit [291 1Kb] .

28. Mansisse fertur eadem ciuitate, qua sanctum  requiescit corpus, mulier quedam uisu orbata, manuum recurua inflexione ab ipso iam ortu contracta, omni usu [292 1Kb] , manibus per naturam concesso priuata. Que uidelicet, reuerso per annum die festiuo [293 1Kb] , ecclesiam sancti uiti martyris ingressa, et ante sepulchrum beati uencezlaui, quo desiderauit, ducta, orans prostrata, tamdiu precibus lugendo perseuerat, quoad cunctis cernentibus sancti uiri meritis uisu inluminatur, et manuum salua restitucione instauratur.

29. Postea quoque captus quidam ah his, quibus aliquantum pecunie sub accomodacionis [294 1Kb] pacto debuit, diuque sub uinculorum districtione, quo debitum soluat, contritus est. Sed ceteris imminentibus [295 1Kb] negociis, aliquo per urbem ipsi uagantes,  uinctum interim eum [296 1Kb] inter uiam publicam et ecclesiam deforis sub custodia iacentem dimiserunt. Ille media uersatus angustia, manus contra portam ecclesie leuauit, hoc modo precatus: »O dux mitissime martirque sanctissime, cum iam multos ab impiorum manibus sanctitas tua ad magnum Deum intercedendo eripuerit, exoro miser, ne me obliuiscaris ligatum, sed solita pietate hinc me facias exsolutum [297 1Kb] .« Presente [298 1Kb] cicius Dei clementia, beati martiris precibus quasi ferrea acie concisa [299 1Kb] , subito dissotiantur uincula, ipseque Dei templum grates rependendo ingressus, prolatisque ad Deum et sanctos martires orationibus, liber domum remeauit.

30. Francorum igitur prouincia uir quidam pedum  [300 1Kb] incessu ab ipsa iam infantia carens [301 1Kb] , et uiciata natura non gressibilis sed reptilis per terram se contrahendo incedens, nocte quadam per soporem uisione intremuit, quoniam mire pulchritudinis uir, albis [302 1Kb] indutus, lectulo assistens [303 1Kb] , claudum excitat, ac salutem monstrat dicens: »Quoquo modo  ualeas, o pauper, surge, ac Pragam, Bemie [304 1Kb] ciuitatem, quamuis omni data pro uehiculo quo feraris substantia, proficiscere, eoque peruentus, ecclesiam sancti uiti martyris, qua sanctum uencezlaui martiris corpus requiescit, ingreditor; factaque oracione ibidem, gressus preter omne dubium recipies sanitatem.« Qui somno emersus iussa [305 1Kb] neglegens, somni se delusum credens, iter impositum omnino differt. Nocte autem insecuta cubil pauper quiescens, eundem tante claritatis seniorem lectulo iterum [306 1Kb] cernit adstantem, qui eum hoc modo redarguens ait: »Pauper amande, somno excitare, uisionis huius uerum [307 1Kb] agnosce presagium. Unde misero tibi neglegentia, corpus debile curandum? Cur iter [308 1Kb] ad propriam salutem nuper  mea tibi indictum [309 1Kb] uisione distulisti?« Qua increpationis asperitate claudus euigilans, pulso auditus dubio, ueritatis non inscius, respondit: »Proficisci non moror, o pie ac uenerabilis senior!« Factoque mane, paratur quantocius uehiculum: ac data mercatoribus per eandem uiam tendentibus placita mercede, festino eorum ductu ad iam destinatum [310 1Kb] peruenit locum, et iuxta priorem uiri in [311 1Kb] somno apparentis monitionem [312 1Kb] sancti uiti martiris ecclesie, qua beatum corpus quiescit, gressuum orbitate inualidus, aliorum [313 1Kb] portacione infertur. Solo ante aram prostratus, intime Deum sanctosque precatur. Non diutius morante uirtutis diuine [314 1Kb] subsidio, sed per miranda beati uencezlaui martiris [315 1Kb] merita, pedum nerui prius contracti  quasi fragore extenduntur [316 1Kb] , bases et plante consolidantur. Surgit Dei gratia sanus, relataque [317 1Kb] gratiarum actione, sana et forti incessus restauratione potenter sine alicuius sustentaculo egressus, patriam exultando ac Dei mirabilia latius predicando reuisit [318 1Kb] .




ANNO DOMINI DCCCCLXXI.
ERACLIUS LEODIENSIS EPISCOPUS.





NOTITIA HISTORICA.


 Eraclius, qui et Euracius et Eueraclus, et a Fulcuino Euracrus nuncupatur, Saxonice gentis nobilitate, singulari sapientia et rara scientia fuit percelebris. Colonie Agrippine eruditus, tantum progressum in sacris litteris fecit, tantumque pro eis dilatandis ardorem concepit, ut ex Bonne decano seu preposito factus Leodic. episcopus circa an. 960, totam Leodicensem Ecclesiam, imo totam prouinciam, nullis hactenus litteris illustratam, ad studium accenderit, peritos undequaque clericos collegerit, eosque magistros instituens sua ope liberaliter pauerit, scholasque per omnia tum secularis, tum regularis cleri claustra instituerit, inquit Egidius. Eas uero frequentare sua dignitate nullatenus indignum iudicabat, animos tironum accendebat, sapientioribus difficillimas  questiones proponebat enodandas, si minus possent, ipse enodabat. In uia posito aderant perpetuo quibuscum de Scripturis tentaret, absens, quos scholaribus reliquerat magistros frequentibus litteris ad studium prouocabat. Eaque insigni sollicitudine complures prouexit ad eximiam rerum humanarum et diuinarum cognitionem, adeo ut mox celeberrime per uicina late regna schole Leodienses euaserint.

Tanta erat eius sapientia, ut a principibus seculi plurimi fieret et etiam ad regni negotia uocaretur. Hinc iubente Othone Augusto Brunonem Coloniensem comitatus est in Franciam, quo mittebatur, ut nepoti Lothario regi suppetias ferret. Trecis transiens Bruno sancti Patrocli corpus ab episcopo obtinuit,  sed negotiis urgentibus redire coactus rem totam Eraclio commisit, qui sedulo eam exsecutus sacrum depositum Coloniam detulit. Imperatorem aut eius filium cognominem  secutus est in Italiam et uictorie in Apulia Calabriaque aduersus Grecum imperatorem perfidum reportate testis fuit; imo exercitum tot iam uictoriis illustrem, sed solis eclipsi territum et ad deliquium fere adductum excitauit, uanum et puerilem esse terrorem edocuit, ac in pristinum animi uigorem restituit.

Ecclesiarum decorem adeo amauit, ut duas basilicas Leodii condiderit, alteram sub beati Pauli, alteram sub Sancti Martini nomine dedicauerit, et 30  canonicos singulis deputauerit. Ternas curias descripsit, et parecis condidit templa S. Magdalene urbe media, et S. Seuerini ac S. Margarite in suburbiis. Suum et in rem monasticam studium ostendit, cum et Laubiensi monasterio idoneum pastorem instituit domnum Aletramnum, et postea Fulcuinum, quos plurimum iuuit, restituens tres uillas antea abalienatas, inquit Fulcuinus c. 27. Monasterium Sancti Laurentii sub uite finem edificare aggressus est: ubi a fundamento surrexere parietes, ueritus ne, quod accidit, ante perfectum opus uita eum deficeret, nascentem ecclesiam dotare uoluit, et minus altare, maiori nondum absoluto, in honorem sancti Sixti martyris et pontificis Romani consecrauit, ibique Leonem episcopum, ex Grecis  nobilissimum, quem sibi suspectum in has partes abduxerat Otho imperator, profugum excepit, mansionem assignauit, et de bonis a se ibidem delegatis, cum suis habere stipendia constituit, qui illi et post mortem sepultura donatus est.

Tante fuit fidei, ut insigne miraculum in se expertus fuerit. Sub sui episcopatus initia, horrendus morbus, qui lupus a medicis appellatur, corripuit ipsum et adeo eius artus depascebat, ut quotidie binos gallinarum pullos mane, binos uespere obiectos consumeret, nec sic tamen carnibus egri parceret. Post omnem medicine artem uimque superatam, tandem ad diuinam opem confugit, quam meritis beati Martini assecuturum se sperauit, utpote qui post Nortmannicos impetus, Antissodoro Turones  reuectus miris prodigiis emicabat. Turones ergo profectus, natalem eius diem celebrauit, dies octo statuit ad ipsius tumulum continuos agere, tandem septima nocte raptus in exstasim uidit sanctum Martinum corpori suo crucis signum imprimere, et statim a morbo sanatus est. Mane facto, a clericis eius Ecclesie fit canonicus et celebriori ritu sacrum peregit. Nec immemor beneficii statim ut ad sua reuersus est, pretiosa omnis generis ornamenta pio medico obtulit et singulis canonicis singularia donaria transmisit, apud Leodium in descensu publici montis ecclesiam sub sancti nomine construxit, tantisque redditibus cumulauit, ut 30 canonicis  aliisque ministris abunde sufficerent, et demum de tanto euentu chartam manu propria conscripsit, et quoad potuit quotannis Turones accessi benefactori gratias acturus.

S. Euermari corpus iam diu in obscuro loco delitescens, sed diuina reuelatione cognitum eleuauit e terra, et in edem sancto Martino sacram intulit. Patientie documenta suis prebuit, cum eorum iniuriis lacessitus de uindicta nequidem cogitauit. Tandem uirtutibus clarus caducam hanc uitam cum eterna commutauit anno Incarnat. Dominice 971, uI Kal. Nouembr.,  anno pontificatus sui 12, Othonis I, tam regni quam imperii 34, ait Aegidius, qui et eius ad Ratherium epistolam refert, in qua se eius filium dicit, eique ob sibi directam cum balsamo ex urbe uerona legationem gratias agit, demum in eius laudes, de quibus nos supra, excurrit. Eius quoque obitum an. 971 locat Chronicon Magdeburgense et Leodiense. Sepultus est in basilica Sancti Martini in monte. Adfuit concilio Rauennatensi, ubi et sua subscriptione institutionem archiepiscopatus Magdeburgensis confirmauit circa annum 967.





ERACLII EPISTOLA AD RATHERIUM EPISCOPUM.


 Domino et Patri ter beato presuli RATHERIO, spectate opinionis uiro, et probatissimo, EuERACLUS seruorum Christi seruus, suus indignus licet uocari filius quidquid in Christo Iesu felicius.

Hyperbaton cum ambagibus omittens, rem ipsam, quanta mee pars uestra sit anime, nudo et aperto sermone me iuuat describere; scholastice si non ualeo, utinam uel rustice, non ficte tamen, quia pura traho uoce quod latet arcana non inenarrabile fibra, quantum uos sinuoso in pectore fixi, notare gestio. Illud comicum nostis: Dauus sum, non Oedipus, ut fucatis uerbis fallam audientes. Sed hec hactenus.

Audita uero et attentius percepta legatione uestra mellita, nondum uiso uel accepto, quod pio amore  misistis, balsamo, litteris uestris adhuc non lectis, non minimum erga me, quem cognoui, tam magni et clarissimi uiri affectus integer, mihi tantillo, accumulauit gaudium; liquor pretiosus, cuius fere eram inops, uultum non mediocriter exhilarauit datus. Audito tandem epitheto non meo nomini congruo, quod uestra caritas mihi, nulla commendatione actuum meorum apposuit, ultra quam credi potest, animum letificauit.

Inde centies flexis genibus uersus ueronam, uestra quasi lambens uestigia, millies mille uobis rependo gratias.

Cuius uero uirtutis, si quod in me apparuerit, qui nulla omnino preluceo, simulacrum, nusquam,  si experimento discere cordi est, a uobis aberit elongatum.

Pristinam sepe soleo ante oculos dulcedinem ponere, idque crebris libenter sermonibus repetere, et si mane non, uel post prandia inter bibendum  quomodo me fouistis, ut commanducandum cibum, sicut nutrices infantulis edentulis, in os meum traiecistis.

Quid ante, quid post pro tanto beneficio commemorem? rudis sum et ignarus. Quis enim est uobis aut sapientia, probitate, aut optimarum artium studio, aut innocentia, aut ullo laudis genere prestantior? Tulliana uox sonat: Nullus tantum est flumen ingenii, nulla dicendi, nulla scribendi tanta uis, nulla copia, que, non dicam exornare, sed tuarum uirtutum laudes possit enarrare. Patientia si memoratur, si fas est dicere, fide salua, ne Deum offendam, tu es ipsa. Non saliuam glutto sorbuisti mercurialem, inque luto fixum potuisti transcendere numerum. Satyricos omittamus comicos, ad simplices redeamus et  sanctos.

Non modo non rapuisti, sed nec quidem appetisti aliena, largitus es propria, aliorum condolens miseriis, non felicitatibus inuidens alienis, omnibus omnia factus, ut omnes lucrifaceres. Natiua uobis supplex tendit manus patria, et ut redeatis inuitat. Omnes, quotquot sunt utriusque ordinis, clericalis, seu militaris, mente, uoluntate, studio, gestu, uoce, ut ueniatis, clamant; uos uidere desiderant; seruitio uobis impendendo, nec numerum, neque modum prefigimus ullum. Omnia nostra erunt in manu uestra, secundum quod animo uestro insederit, o dilecte Ratheri. Cuncta preuidete, disponite, constituite, et ut libuerit, in omnibus agite. Sub uestro  pollice docto et artifice, manum ferule non erubescam subducere. uos ualete; uos plaudite, et gratia Domini nostri uos ab incursu malo tueatur continue.





RELATIO MIRACULI S. MARTINI. Eraclius manu propria describit suam miraculosam sanationem sicut et secundam uisionem.

 In nomine sancte et indiuidue Trinitatis.

Anno secundo post reditum beati Martini ab exsilio, uidelicet, a ciuitate Autissiodoro, prouidentia Dei, et auxilio Ingelgerii Castinensis comitis Hugonis inclyti Burgundie ducis consanguinei, cura peruigili, mira sollicitudine, et armatorum copiosa multitudine, in quo prius uenerabatur loco, honorifice et decenter relocati; ego Eraclius Dei patientia Leodiensis Ecclesie humilis episcopus, auditis miraculorum uirtutibus, que per Dei gratiam et beati Martini meritum, incessanter ibi fiebant, morbo qui lupus dicitur, grauiter attritus, et fere ad mortem deductus, sub spe recuperande sanitatis astrictus uoto, cum clericis et militibus, Turonum quantocius ueni deuotus.

 Cumque in ecclesia gloriosissimi confessoris predicti, die noctuque cum effusione lacrymarum et gemitibus, uigiliis, ieiuniis, orationibus instarem, Deique misericordiam et ipsius suffragium exorarem, nocte septima, beatus Martinus cum sancto Brictio, mihi pre lassitudine quasi in exstasi posito, apparuit, seque sequenti sic ait: »Frater Bricti, quid tibi uidetur de fratre nostro Leodiensi episcopo, qui de remotis huc uenit partibus, Deique auxilium, et nostrum tam deuote requirit?« Sanctus Brictius sibi loquenti sic respondit: »Piissime domine, si placet Deo et tue benignitati bonum est ut curetur, cum sit multe sanctitatis, et nostri ordinis, cuius uita ordinem non deturpat.« Illico, propius accedens, et locum morbi cuspide baculi  sui tangens, sic ait: »Frater Eracli, Dominus noster iehsu Christus sanat te, et incolumitati restituit, sua pietate.

»Igitur hilaris, sanus et incolumis, fratribus nostris canonicis manifestam Dei uirtutem, reuela, et ex parte ipsius et nostra precipe, ut cum deuoto populo laudes immensas suo Saluatori referant, et te in canonicum iure perpetuo recipiant. Tu uero hodie ad laudem Dei magnam missam celebrabis, ut qui te prius uiderant quasi addictum morti, fiducialius sperent de subuentione sui patroni.«

Hoc facto, et his dictis, a conspectu meo disparuit. Erant ambo episcopalibus indumentis redimiti. Surrexi letus. Clerici mei et milites cum famulis  accersiti, aduenerunt, totusque canonicorum uenerabilis conuentus. Morbi locus quem patiebar in natibus, non est inuentus: tamen in signum cicatricis, quedam lineola rubea apparens remansit. De tam glorioso et euidenti miraculo, Te Deum laudamus decantatur a clero, et uoces deuoti populi, cum laudibus extolluntur in excelso.

 Mane facto, canonici conuenientes in capitulo, me in fratrem et canonicum receperunt unanimi uoluntate et desiderio. Magne misse hora adueniente, secundum preceptum beati Martini, diuina celebraui; collatis ecclesie donariis quamplurimis et fratribus, ad propria gaudens et sanus remeaui.

Postmodum, procedente paruo tempore, non immemor tanti beneficii a Deo et beato Martino mihi collati, ad laudem Dei et honorem curatoris mei, in ciuitate Leodiensi, in monte publico, ecclesiam fundaui, construxi de proprio, dicaui, et opulentissime dotaui. In qua triginta canonicis ordinatis, cum seruientibus et personis, et secundum consuetudinem Turonensis Ecclesie in legendo et cantando, et aliis ecclesiasticis moribus instructis, sicut quotquot  annis consueueram, cum multa deuotione, Turonum accessi, et sicut gratia Dei preeunte feceram, fratribus meis manifestum fieri duxi.

Et dum in quadam nocte Dominica pernoctarem, et Dei clementiam inuocarem, iterum beatus Martinus, cum beatis Brictio et Eustachio, mihi in uisione apparuit, dicens: »Dic fratribus tuis, ut canonicos quos ad seruiendum Deo et mihi ordinasti Leodii, sub pie conditionis forma, iure perenni in suam recipiant fraternitatem, et omnes successores tuos in episcopatu Leodiensi.

»Mutue fraternitatis hec sit eis forma: Cum potuerint, et tempus congruum affuerit, se mutuo uisitabunt, in choro stallum habebunt, et quotidianum  recipient stipendium.« Quod deuotissime, sanctissime et celebriter factum est. Et decimo anno reuersionis beati Martini, auctoritate Dei omnipotentis, celebratum et confirmatum est, et sub anathemate interdictum, ne quis negligere aut uiolare presumat quod auctoritas diuina, et beati Martini uoluntas instituit et corroborat.

Preterea additum est, quatenus nomina defunctorum alterutrum referrentur cum solemnitate, ob redemptionem peccatorum, et cum pulsabulis fratrum diuina celebrentur.

Idem episcopus alteram ecclesiam in honore sancti Pauli in insula, miraculose Leodii construxit usque ad fenestras, in qua triginta canonicos deputauit.

 Fertur enim orasse ad Dominum, ut eiusdem basilice construende sibi longitudinem et latitudinem ostendere dignaretur. Mane autem facto, cum uniuersa circumquaque loca nix operuisset, future ecclesie locum omnino non tetigit.

Ipse etiam inter cetera disciplinarum instituta  constituit, ut in aduentu Domini, et a Septuagesima usque in Pascha, clerus pulla ueste, nigris scilicet  cappis amiciatur, eo quod nigor color, penitentie et afflictioni, magis quam albus conueniat.




ANNO DOMINI DCCCCLXXIII.
IOANNES XIII PAPA.





NOTITIA HISTORICA.


 Ioannes Narniensis episcopus, post obitum Leonis pontificis pseudopape  factus est pontifex anno Domini 965, temporibus Ottonis et Nicephori Phoce imperatorum. Qui cum initio pontificatus optimates Romanorum acrius fortasse quam oportebat insequeretur, eorum monitu ab Urbis prefecto captus, relegatus est in Campaniam. Sed dum imperatori Ottoni hec innotuissent, ad uindicandam iniuriam pontifici illatam, ipse in Italiam profectus est, restitutoque Ioanne, de illius hostibus uindictam sumpsit istam, prefectum Urbis uiuentem curauit denudari, impositumque asino et utre redimitum, ad ludibrium circumduci, uirgisque cedi, ac demum carceribus mancipari: cadauer defuncti prefacti,  a quo Ioannes papa Urbe eiectus erat, e sepulcro extractum in diuersa loca distrahi ac disipari precepit.  Ad conuersionem Polonorum Aegidium Tusculanum episcopum legatum a latere misit, data illi potestate regem Miezislaum, qui per connubium Christiane uxoris Dambronwche Bohemorum primi ducis filie conuersus erat, in fide cum populo stabiliendi, episcopatus erigendi, eaque faciendi que ad totius regni conuersionem populique instructionem pertinere uidentur.

Idem ad conuertendos Wandalos, Willibaldum, Prochorium aliosque uiros doctissimos emisit: »Qui et Meisconem monarcham  et genus nostrum illi subiectum sacri baptismatis undis ab originali culpa abluerent, et ex ciuitate diaboli ablutos et mundatos in ciuitatem Dei transferrent, in Christique Ecclesiam dicarent; quod etiam factum est. Nam illi uiri sanctissimi Wandaliam  ingressi, predicabant nobis Christum, et gratiam eius, qua nos in communionem suorum Deus conuocauerat, celebrabant: homines turmatim ad flumina confluentes baptizabant, idola ex Wandalia exterminabant.« Ottonem iuniorem, magni illius Ottonis filium, imperatorem coronauit. Roma cum imperatore Capuam profectus, Capuensem Ecclesiam, eo quod se Roma fugatum honorifice  excepisset, digneque habuisset, et ab insidiis Pandulphi principis Capuani fideliter custodiuisset, archiepiscopatus dignitate gratitudinis ergo insigniuit. His peractis contigit, cum ad urbem reuertisset, primariam Lateranensis ecclesie campanam, mire magnitudinis, recens fusam, super campanile eleuari, quam primum idem pontifex sacris ritibus Deo consecrauit, atque nomine Ioannis Baptiste haud dubie, cui ipsa ecclesia dicata erat, nuncupauit. Agnoscunt illud et redarguunt nouatores heretici, quasi ille hoc suo exemplo posteros omnes pontifices et episcopos in illum errorem induxisset, ut campanis sacramentum baptismatis impendendum esse crederent et docerent: sed falluntur imperiti cum non tam baptizentur quam preuia  benedictione sacrisque ritibus, sicut etiam alia uasa sacra, cultui diuino dicentur et consecrentur; in qua consecratione imponuntur iis nomina, uelut a ceteris campanis discernantur; uel saltem, quod magis ad pietatem conduceret, si uoce alicuius sancti populus ad ecclesiam conuocari diceretur.

Ad Theophanem Nicephori imperatoris Orientalis filiam Ottoni imperatori iuniori desponsandam legationem misit, qua functus est Luitprandus Cremonensis episcopus. Sed cum Nicephorus coronatione duorum Ottonum grauiter exacerbatus huic legationi nichil detulisset, Greca tamen fide, sub falso pretextu nuptiarum, legationem ipse ad Ottonem remisit, nuntians illi ut nuptias pararet, se  cum filia breui adfuturum. Cumque hac occasione exercitus Ottonis in nuptiis parandis occuparetur Orientales ex improuiso militem imperatoris aggressi, eumdem magna strage fugarunt. uerum quando ea uictoria elati secundo eumdem exercitum aggrederentur, innumera multitudo hostium cesa fuit. Contigit hac de causa Nicephorum interfici, eique Ioannem quemdam cognomento Zemisces, ad imperium eleuari. Qui paulo post quam imperator factus esset, occisi imperatoris Nicephori filiam ad Ottonem misit: quam ipse, ut ait Witichindus, statim filio tradidit, celebratisque magnifice nuptiis omnem Italiam super hoc Germaniam letiores reddidit. Eamdem a Ioanne papa coronatam imperatricem fuisse testatur Sigebertus.

 Per catenam sancti Petri, arreptitii collo circumdatam, demonem expulit. In Magdeburgensi ciuitate recens ab Ottone condita primum episcopum Adelbertum constituit. Cumque sedem apostolicam annos sex, menses undecim, et dies uiginti quinque tenuisset, uIII Idus Septembris obiit. Sepultus est in basilica Sancti Petri, ut uidere est in eius epitaphio.


Pontificis summi hic clauduntur membra Ioannis,
 Qui prudens pastor, persoluens debita mortis,
Isthic premonuit moriens sua membra locari;
Quo pietate Dei resolutus nexibus atris
Egregii Pauli meritis conscendat in ethra,
Inter apostolicos celorum gaudia metat,
Gaudeat, exsultet sociatus cetibus almis.
Dicite corde pio relegentes carmina cuncti,
Christo tui famuli misertus, scelera purga,
Sanguine qui sancto redemisti crimine mundum.





IOANNIS XIII PAPAE EPISTOLAE ET DECRETA.



I. IOANNES XIII CANONICORUM BONONIENSIUM IMMUNITATEM CONFIRMAT. 
[MANSI, Concil. XuIII, 509.]


IOANNES episcopus, seruus seruorum Dei.

Cum ego Ioannes, sancte et apostolice Romane Ecclesie tertius decimus papa, residerem in Rauennate ciuitate una cum meis et Italicis episcopis, adfuerunt presentie nostre religiosi presbyteri et diaconi sancte Bononiensis Ecclesie, ac pro uniuerso clero canonice congregationis humo prostrati, nostros osculantes pedes, obtulerunt epistolam tuitionis sancte recordationis domini Leonis u pape, ut nullam donationem uel redditum publicum facerent.  Unde compuncti diuina misericordia ad eorum petitionem commodauimus sensum; et ideo a presenti decima indictione omnibus ducibus, marchionibus, comitibus iudicibusque, et uniuerso populo a magno usque ad paruum in Bononiensi oppido commorantibus, dilectis fidelibus nostris notum esse uolumus, ut omnes Bononiensis Ecclesie filii, id est sacerdotes, et leuite, seu cunctus clerus ingesserunt nostro apostolatui, uim ac uiolentiam perpeti in suis facultatibus, et rebus, et possessionibus, et publica ab illis exigi seruitia, tam in ecclesiasticis quam in suis mobilibus et immobilibus substantiis; quod contra omnium statuta sanctorum Patrum et canonicam auctoritatem esse cerneretur. Quare illorum calamitatibus condolentes,  per has nostras litteras omnino interdicimus et prohibemus, eorum nichil ab eis uel successoribus illorum exigi ab aliqua magna paruaque persona, que illis iure et legaliter compertum [competunt?]. Insuper interdicimus ut nec portaticum, neque ripaticum,  aut teloneum, siue ostaticum, neque paratam, uel sacramentum, quod dici nefas est, faciant. Sed sine aliquorum hominum, publicas sibi gerentium actiones, perturbatione atque molestia persistere securi, quietique nullam sustinentes uiolentiam in suis facultatibus uel omnibus rebus tam mobilibus quam immobilibus, tam de suis propriis quam etiam de ecclesiasticis, sed in Dei seruitio et laudibus quieti et pacifici perseuerent, quatenus pro nobis et cuncto populo Christiano securi Dominum quotidie exorent.

Datum XuIII Kal. Maii, pontificatus nostri anno 2, Ottonis imperatoris an. 6 indictione suprascripta.



II. IOANNIS PAPAE XIII BULLA PRO INSTITUTIONE ARCHIEPISCOPATUS MAGDEBURGENSIS  . 
[Apud MANSI, Concil. tom. uIII, col. 509.]


IOANNES episcopus, seruus seruorum Dei, episcopus urbis Rome, archiepiscopis, episcopis et cunctis timentibus Deum, omnique cetui Christianorum.

Notum esse uolumus qualiter, inspirante sancto Spiritu, meritisque apostolorum principis Petri, et uasis electionis sanctissimi Pauli, ac millia millium martyrum Christi, Roma caput totius mundi, et Ecclesia uniuersalis ab iniquis pone pessumdata, a Domino Ottone Augusto imperatore, a Deo coronato Cesare, et magno et ter benedicto, anno apostolatus  nostri secundo, ipsiusque prenominati nostri spiritualis filii sanctissimi imperii sexto, erecta est, et in pristinum honorem omni reuerentia redacta. Ipso namque anno una nobiscum, fauente et consentiente inuictissimo predicto imperatore, acta est magna synodus Rauenne XII  Kal. Maii, conuenientibus archiepiscopis et episcopis circumquaque ex omni Italia, residentibus nobis in ecclesia beati Seueri confessoris Christi, et ibi statutis omnibus rebus ecclesiasticis, secundum statuta canonum, et decreta antecessorum nostrorum, idem sanctissimus imperator ardentissimo cepit amore perquirere, quomodo nostra apostolica auctoritate a primordio nomen christianitatis in aquilonaribus partibus dilataretur. Nos uero eius animum in Dei seruitio ita mirifice detentum mirantes, conniuere ei dignum duximus, statuentes, presente et consentiente sancta synodo, et ipso imperatore, ut Magdeburg sita iuxta Albiam fluuium, ubi ipse a Deo benedictus imperator corpus sancti Mauritii cum multis martyribus collocauerat, et  mire magnitudinis ecclesiam construxerat, deinceps metropolis sit et nominetur auctoritate beati Petri apostolorum principis, et ea qua predecessores nostri Constantinopolim, statuerunt. Ideo quia filius noster, sepe iam nominatus Otto, omnium Augustorum augustissimus, tertius post Constantinum, maxime Romanam Ecclesiam exaltauit, concessimus ut non posterior sit ceteris urbibus metropolitanis, sed cum primis prima, et cum antiquis antiqua inconuulsa permaneat. Suffraganeos uero eidem metropoli omnes unanimiter preordinauimus, Brandenburgensem episcopum, et Hauelbergensem, iis cunctis quibuscunque imperator uoluit in urbe Magdeburg archiepiscopus consecretur.  Postea uero idem archiepiscopus et successores eius habeant potestatem per congrua loca, ubi per illorum predicationem Christianitas creuerit, episcopos ordinare nominatim, nunc et presentialiter Merseburg Cici, et Misni, a presenti decima inditione perpetualiter confirmamus permanendum. Statuentes apostolica censura, sub diuini iudicii obtestatione, et anathematis interdictionibus, nulli licere nostrorum successorum atque pontificum, uel alii cuilibet persone, hec que a nobis pia intentione statuta sunt in quoscunque conuellere, sed potius firma stabilitate inconuulsa manere definimus. Si quis autem, quod non credimus temerario ausu contra hoc nostrum apostolicum agere presumpserit decretum, sciat se anathematis  uinculis innodatum, et a regno Dei alienum, et cum impiis eterno supplicio deputatum. Et uero qui pio amore obseruator huius nostri priuilegii exstiterit, benedictionem a misericordissimo Domino Deo nostro consequi mereatur, et uite eterne particeps atque cum sanctis omnibus sine fine letetur.

Scriptum per manum Stephani notarii, regionarii  et scriniarii sancte Romane Ecclesie in mense Aprili, et indict. X. Ioannes sancte catholice et apostolice Romane Ecclesie presul huic decreto a nobis facto pro confirmatione subscripsi.

Signum domini Ottonis piissimi imperatoris.

Ego Rudoaldus patriarcha sancte Aquileiensis Ecclesie interfui, consensi et subscripsi.



III. DIPLOMA IOANNIS PAPAE XIII, IN RAuENNATENSI CONCILIO  DATUM, QUO HEROLDUM SALISBURGENSEM ARCHIEPISCOPUM DEPONIT ET EXCOMMUNICAT; FRIDERICUM uERO EIUS LOCO ARCHIEPISCOPUM CREAT. 
[Apud MANSI, Concil. tom. XuIII, col. 499.]

IOANNES, sancte Romane et apostolice Ecclesie  presul, omnibus archiepiscopis et episcopis, nostris dilectis in Christo fratribus, apud sanctam synodum Rauenne nobiscum aggregatis, eterne beatitudinis gaudia.

Sanctitati ac dilectioni notum uestre esse uolumus, quod Heroldus dudum Salisburgensis Ecclesie archiepiscopus, contra canonicam et apostolicam auctoritatem nefaria presumptione post suorum oculorum amissionem uideatur sacrum celebrare mysterium; et, quod ridiculum est, pallium gestare solemniter. Hoc namque non ad modicam hereseos uesaniam attinet, et nobis omniumque fratrum orthodoxorum prudentie debet uideri exsecrabile; presertim cum ipse pro sua culpa et perfidie temeritate  exoculatus sit, eo quod ecclesias Dei exspoliauerit, thesaurum paganis erogauerit, seseque eis iunxerit, in Christianorum necem et depredationem, contra dominum et piissimum imperatorem suum seniorem rebellis et infidelis exstiterit: et proinde a decessoribus nostris sancte memorie pontificibus omne sacerdotale officium sepe ei sit interdictum; atque electione et postulatione omnium pene nobilium, Bawariorum scilicet clericorum et laicorum, sancta Romana mater Ecclesia, sue auctoritatis priuilegio Fridericum uirum uenerabilem et cunctis laudabilem loco eiusdem Heroldi fieri esseque archiepiscopum omnino decreuerit. Quapropter itaque nostrorum decessorum auctoritatem sequentes, uestreque omnium fraternitatis assensione roborati,  ipsius Heroldi hereticam et temerariam prauitatem amodo ac deinceps damnamus ac penitus confutamus ex uice beati Petri principis apostolorum, necnon omnes sequentes cecitatem corporis et mentis eius in tali presumptione: eique communicantes excommunicamus primo et anathematizamus usque ad plenissimam emendationem. Insuper iam  dicto Friderico per auctoritatem sedis apostolice dignissimo archiepiscopo honorem et dignitatem Salzburgensis archiepiscopatus confirmamus et corroboramus, et uniuersos humilitati eius allubescentes, benedicimus, et catholicos approbamus. Unde rogantes hortamur sanctitatem uestre fraternitatis, et in hoc nobiscum pariter assentiatis, et huic nostre apostolice sanctioni uestram confirmationem prebeatis.

     Ioannes sancte catholice et apostolice Romane Ecclesie huic sanctioni edite a me in synodo apud Rauennam subscripsi.
    Signum domini Ottonis serenissimi imperatoris.
    Rodoaldus patriarcha Aquileiensis Ecclesie interfui et subscripsi.
     Petrus sancte Rauennatis Ecclesie archiepiscopus.
    Walpertus sancte Mediolanensis Ecclesie archiepiscopus.
    Lanwardus sancte Mindensis Ecclesie episcopus.
    Otkerus sancte Spirensis Ecclesie episcopus.
    Windo sancte Silue Candide Ecclesie episcopus, et bibliothecarius apostolice sedis.
    Martinus sancte Sutriensis Ecclesie episcopus.
    Benedictus sancte Portuensis Ecclesie episcopus.
    Euerardus episcopus Aretinensis.
    Sichelmus episcopus Florentine.
    Petrus episcopus sancte uolternensis Ecclesie.
    Ioannes sancte Ariminensis Ecclesie episcopus.
    Hubertus [Adalbertus] sancte Lunensis Ecclesie  episcopus.
    Honestus episcopus sancte Perusine Ecclesie.
    Petrus sancte Camerine Ecclesie.
    Ingizo episcopus sancte Asisinate Ecclesie.
    Leo episcopus sancte Asinate Ecclesie.
    Ioannes episcopus sancte Calliensis Ecclesie.
    Erfemarius Anconitane Ecclesie episcopus.
    Attingus episcopus Auximanensis Ecclesie.
    Benedictus Humanate Ecclesie episcopus.
    Eberardus Esinate [Aesinate] Ecclesie episcopus.
    Benedictus Fuligine Ecclesie episcopus.
    Iulianus Lucernie Ecclesie episcopus.
    Gregorius Comaclensis Ecclesie episcopus.
    Ruodo sancte Cesinate Ecclesie episcopus.
    Arnaldus Popiliensis episcopus.
     Radaldus Rosiliensis episcopus.
    Martinus Mantuanensis episcopus.
    Stephanus Ficodensis episcopus.
    Ioannes Bellunensis episcopus.
    Albericus Perufunensis episcopus.
    Rodulphus uicentinus episcopus.
    Gerhardus Fauentine Ecclesie episcopus.
    Petrus Metaumaucensis episcopus.
    Hubertus Parmensis episcopus.
    Luizo Cremonensis.
    Ermenaldus Regionensis episcopus.
    Gorboldus Polonensis episcopus.
    Gauslinus Patauensis episcopus.
     Arnaldus Tridentinus episcopus.
    Teutpertus [uel Rupertus] Feltrensis episcopus.
    Zenobius Fesulanus episcopus.
    Gothofredus Aquensis episcopus.
    Roilo Astensis episcopus.
    Luido Glosinensis episcopus.
    Adalbertus Bonensis [Bononiensis] episcopus.
    Wido Mutinensis episcopus.
    Ioannes Imolensis episcopus.
    Ratherius ueronensis episcopus.
    Antonius Brisuensis episcopus.
    Udalricus Bergomensis episcopus.
    Ioannes Iordanensis episcopus.
    Aupaldus Nouariensis episcopus.
    Lupus Spoletine Ecclesie.
     Sigihardus Cetensis episcopus.
    Rihelardus Fanensis Ecclesie episc. subscripsi.


Actum Rauenne uII Kal. Maii, per manum Stephani scriniarii sancte Romane Ecclesie, in mense Aprili, et indictione decima in presentia omnium sanctorum episcoporum.



Iu. IOANNIS PAPAE XIII PRIuILEGIUM PRO ECCLESIA FERRARIENSI. 
[Apud MANSI, Concil. tom. XIX, pag. 1.]

In nomine Domini, IOANNES episcopus, seruus seruorum Dei, omnibus Dei et sancte Ecclesie fidelibus.

Denuntiantes mandamus qualiter post iustam et  legalem electionem et consecrationem Martini episcopi Ferrariensis, in sancta Romana ecclesia a nobis factam, in ciuitate Rauenne uenimus cum ipso uenerando Martino episcopo, aliisque quampluribus de nostra urbe Romanis, et in generali placito cum domno Ottone imperatore diuersas causas, lites inspiciendas et deliberandas, et nobiscum tum residentium quoque astantium populorum multitudo clericorum, et laicorum, episcoporum, et abbatum de quampluribus regionibus infra basilicam beati Apollinaris conuocatur; nouus occurrit sermo predicti Martini episcopi Ferrariensis, supplicans et petens a nobis ut omnia que a sancta Romana uniuersali Ecclesia per papam uitellianum, et Adrianum,  et Leonem sancte Romane Ecclesie pontifices antecessores nostros in tempore Constantini, et Caroli imperatoris, per antiqua priuilegia fuerant largita, tradita et confirmata; ita et nos per hoc nostrum confirmaremus preceptum; cuius scilicet precibus, et petitionibus, et omnium principum, episcoporum et abbatum, aliorumque clericorum, et laicorum inclinati, pro Dei timore et illius uenerabilis fratris nostri presulis Martini, omnia que a sanctis nostris antecessoribus, Romane sedis pontificibus, per antiqua priuilegia per Ursonem iudicem Ferrariensem perlecta sancte Ferrariensis ecclesie beati Georgii, tempore Martini, et Andree, et Ioannis predecessorum predicti Martini tradita  esse cognouimus, per hoc nostrum a parte sancte Romane Ecclesie beati Petri apostoli in predicta sancta Ferrariensi ecclesia beati Georgii, similiter coram cunctis astantibus et uidentibus confirmamus preceptum, massam uidelicet Babilonicam illam, que uocatur Ferraria, in qua ipsa sancta ecclesia beati Georgii sita et consecrata est cum duodecim fundis suis; cui alias omnes massas minores positas infra nostrum ducatum et comitatum Ferrariensem cum omni obedientia et securitate subiugamus; massam scilicet et ripam Pullariolus, cum duodecim fundis suis, et massam Constantiacus cum duodecim fundis suis, et massam quartisianam cum duodecim fundis suis; et massam Doncro cum duodecim fundis suis; sicque massam Petriculi cum  duodecim fundis suis; et massam Popularis cum duodecim fundis suis; similiter massam Curuli, et massam Salectam cum uiginti quatuor fundis suis; et massam Seneticam, et Castilionem cum omnibus fundis suis; similiter et massam Firmianum cum omnibus fundis, et pertinentiis suis. Has quidem omnes massas cum omnibus iuribus sibi pertinentibus, sicut a sanctis nostris supradictis antecessoribus in prefata sancta Ferrariensi ecclesia beati Georgii largitum fore cognouimus; ita et nos per hoc nostrum, sicut supra dictum est, in sancta nostra ecclesia, et tibi predicto Martino confratri, et episcopo nostro, et successoribus tuis infra totum ducatum atque comitatum, et episcopatum nostrum Ferrariensem in singulis massis, ecclesias, clericos,  presbyteros, diaconos ordinare et consecrare. Super hec quidem omnia, omnibus tam presentibus quam absentibus, notum fieri uolumus, per predictum episcopatum Ferrariensem, et ecclesiam S. Georgii, et te Martinum episcopum, tuosque futuros successores, episcopos, utramque parochiam perpetuo, sicut supradicti nostri antecessores habuerunt et tenuerunt in suo dominio; ita et nos in iure, et dominio, seu priuilegio sancte nostre Romane Ecclesie beati Petri apostoli, et nostro nostrorumque successorum semper tenemus. Ut sit semper sub nostra electione, ordinatione, inuestitione, et consecratione, et districtu. Et non liceat unquam nemini de tuis successoribus futuris, eligendis in ipso episcopio  episcopis ad nullius electionem neque inuestitionem uel consecrationem ire, nisi ad nostram sanctissimam sedem Romanam et apostolicam beati Petri apostoli nostrorumque successorum; et non liceat nemini nostrorum successorum, uel alicui regni magne persone, regis scilicet uel ducis, episcopi neque archiepiscopi, hunc prefatum episcopum et ecclesiam sancti Georgii, neque episcopos a dominio, et iure, et electione, ordinatione, inuestitione, consecratione, districtu sancte Romane Ecclesie beati Petri apostoli separare. Si que uero persona huius nostri regni, regis uel ducis, parua uel magna, hanc supradictam nostram Ferrariensem sanctam ecclesiam beati Georgii a iure et dominio et potestate episcoporum suorum, electione, consecratione,  et inuestitione sancte Ecclesie et sedis Romane beati Petri apostoli separauerit, uel alienauerit, aut si de omnibus que a sancta Romana Ecclesia sibi sunt data et tradita diminuere uel molestare tentabit ullo modo, uel ingenio unquam in aliquo tempore anathematis uinculo a parte omnipotentis Dei, et beate uirginis Marie, et beatorum apostolorum Petri et Pauli, et omnium sanctorum, et nostra perpetuo alligamus, cui omnes qui aderant ibi responderunt dicentes: Fiat, fiat. Quorum nomina sunt hic in parte descripta, id est in primis:

    Martinus episcopus sancte Sutrinensis Ecclesie.
    Wido episcopus sancte Sersenatis Ecclesie.
    Ioannes episcopus sancte Corneliensis Ecclesie.
     Azio protoscrinarius et apocrisarius sancte Romane Ecclesie.
    Ioannes dux urbis Rome, qui uocatur Gambaruto.
    Stephanus iniculator urbis Rome.
    Nec non Paulus gloriosus iudex.
    uigo iudex Ferrariensis.
    Petrus datiuus istius ciuitatis Rauenne.
    Ioannes datiuus Ferrariensis.
    Leo datiuus de ciuitate Fauentia.
    Petrus et Stephanus datiui Ferrar.
    Petrus comes.
    Garardus, et Hirardus de comitibus.
    Arderatus, et Rambertus germani comitibus
    Ioannes dux de Romano.
    Ioannes et Almericus germani filii sui.
     Paulus et Petrus ducibus Trauersaria.
    Petrus filius ipsi Pauli.
    Romualdus dux.
    Paulus filius uitabiani.
    Ioannes consul et patricius.
    Heraldus filius Iaraldi ex genere ducum.
    Atelbertus et Sergius germani ducibus.
    Andreas filius quondam amabil. datiuus.
    Deusdedit de Ponte Augusto.
    Gasirius filius Ioannis consulis.
    uitalis de Liuto.
    Ioannes et Luicio germani, filii quondam Anastasii consulis.
    Leotarius.
     Petrus de Malo.
    Mauricius Spaza inferno.
    uitalis filius uitalis de Marino.

De tabellionibus autem ciues Rauenn.
    Ioannes consul de tabellio, qui uocatur Uter.
    Stephanus tabellio.
    Dominicus tabellio, Apollinaris tabellio.
    Sergius tabellio,

De cancellariis autem.
    uitalis cancellarius.
    Martinus cancellarius et sarsore.
    Leo cancellarius.
    Sarius de Cisterno.
    Dominicus et Bernardus cancellarii de arbore Gaudenti. Isti omnes de ciuitate Rauenna.
     De Ferrariensibus autem, Ioannes archipresbyter sancte Ferrariensis Ecclesie.
    Lopicinus archidiaconus.
    Petrus presbyter, Georgius presbyter, Bonizo presbyter, et primicerius, Ioannes archisubdiaconi.

De laicis.
    Leo de Andrea consul.
    Refredo filio eius, Leo consul.
    Gregorius de Danielis, et alius Gregorius consul, Petrus consul filius Leonis consulis, Anselmus consul filius Raimbaldo, Paulus consul, qui uocatur de Nastasia, Ioannes qui uocatur de Cristinia; et aliorum hominum multitudo, quorum nomina esset longum ad scribendum.





u. IOANNIS PAPAE XIII BULLA AD GERBERGAM ABBATISSAM GANDERSHEIMENSEM.  Ab Ottone maiore et minore rogatus, parthenonem Gandersheimensem tuendum suscipit et eius possessiones iuraque confirmat.
[Apud MANSI, Concil., tom. XuIII, col. 529.]


IOANNES episcopus, seruus seruorum Dei, meritis et sanguinis claritate rutilanti, dilectissime nobis in Christo filie GERBERGAE, uenerabili abbatisse monasterii sanctorum confessorum Innocentii et Anastasii, quod Gandersheim nuncupatur, atque posteris suis in perpetuam salutem benedictionemque apostolicam.

 Si piis uotis ac petitioni assensum prebemus, omnipotenti Deo nos placere credimus. Quapropter uniuersis sancte catholice Ecclesie filiis, presentibus et futuris, notum esse uolumus quod in synodo que apud corpus beatissimi Petri apostolorum principis acta est in mense Decembris, et indictione undecima, amabiles Deo ac spirituales filii nostri, Otto maior et minor, serenissimi imperatores Augusti, apostolicam paternitatem nostram humiliter obsecrare dignati sunt, coram archiepiscopis et episcopis, uidelicet Italicis et ultramontanis, numero triginta et sex, quatenus prefatum monasterium Ganderseim, quod constat esse sub tue filiationis regimine situm in regno citerioris Saxonie ad honorem predictorum confessorum Christi Innocentii et Anastasii,  auctoritatis nostre presidio muniremus, et sub tuitione iureque sancte sedis apostolice perpetim susciperemus. Quorum piis congaudentes petitionibus alacri mente id fieri decreuimus, precipientes ex ea, qua uice clauigeri celestis regni fulcimur, auctoritate, ut preonominatum uenerabile cenobium nemo unquam secularium possideat, neque ex decimis et possessionibus eiusdem quidquam sibi aliquis usurpet, non rex, non marchio, non comes, non episcopus, nec quilibet princeps quacunque potestate preditus, nisi forte tuendi ac defendendi causa, et hoc nonnisi tua et eius, que pro tempore regularis fuerit, abbatissa, sobria fiat permissione. Esto igitur ad laudem omnipotentis  regis abbatissa eiusdem monasterii, et subditas tibi sorores ad celestis patrie gaudia expetenda instigare prudenti magisterio non cesset. Sit semper eisdem sororibus facultas siue licentia ex ipsa sua congregatione post obitum abbatisse aliam sibi matrem, secundum regulam suam, substituere, et quam digniorem uiderint pari animo et consensu: habeant potestatem eligere. Confirmamus uero et corroboramus ipsi sancto monasterio omnes res et possessiones mobiles et immobiles, quas nunc habet, et in antea, Deo opitulante, habere debet quolibet iure acquisitionis, ita ut amodo, et usque in finem secula [seculorum] licenter eas teneat et possideat, omnium hominum contradictione remota Si quis autem contra huius nostri apostolici priuilegii  tutelam agere tentauerit, et ex his que a nobis decreta sunt, aliqua peruertere molitus fuerit, hunc cum auxilio sancte et indiuidue Trinitatis, et interuentu beate Marie semper uirginis, omniumque sanctorum, ex auctoritate beatissimi Petri apostolorum principis cum assensu comprouincialium pontificum, et omnium huius nostre sancte sedis suffraganeorum episcoporum excommunicamus, et a liminibus sancte Dei Ecclesie, omniumque Christianorum societate separantes perpetualiter anathematizamus.

Scriptum per manus Stephani scriniarii sancte Romane Ecclesie, in mense et indictione supra dicta undecima. Bene ualete. Dat. Kal. Ianuarii per manus Widonis episcopi sancte Sylue Candide  Ecclesie et bibliothecarii sancte sedis apostolice, anno, Deo propitio, pontificatus domini Ioannis summi pontificis et uniuersalis tertii decimi pape in sacratissima sede beati Petri apostoli tertio, imperatoribus serenissimis dominis Ottone maiore et minore. Anno imperii maioris sexto, minoris uero primo. In mense et indictione undecima.



uI. IOANNIS PAPAE XIII BULLA PRO MONASTERIO S. MAXIMINI TREuIRENSI. 
[Apud MANSI, ubi supra, col. 531.]

IOANNES episcopus, seruus seruorum Dei, uenerabili abbati, amabili nobis in Christo filio THEITFRIDO apostolicam benedictionem et salutem.

 Congruit apostolico moderamini, pia religione pollentibus beneuola compassione succurrere, et poscentium animis alacri deuotione impartire assensum; ex hoc enim lucri potissimum a conditore omnium Deo procul dubio promeremur, dum uenerabilia loca opportune ordinata ad meliorem fuerint statum reducta. Igitur quia religiositas tua petit ut monasterio tuo, quod in suburbio Treuirensi in honorem beatissimi confessoris Christi Maximini constructum esse dignoscitur, ob conseruandam tibi atque fratribus uel successoribus tuis monastice tranquillitatis normam sancte apostolice nostre, cui auctore Deo presidemus, Ecclesie priuilegium concedamus, tue petitioni beneuola intentione assensum  accommodare curauimus, decernentes apostolice auctoritatis precepto, ut congregatio Deo sanctoque Maximino religiose deseruiens, sicuti a carissimo filio nostro Ottone, ceterisque regibus imperatoribus Francorum concessum est, liberam deinceps habeant potestatem creandi inter se quem secundum Deum sibi abbatem elegerint, nec aliqua cuiuslibet dignitatis persona infra monasterium, nisi a te alioue abbate successore tuo uocatus, quidquid pro suo libitu ordinare uel temere exercere presumat. Preterea apostolica nostra auctoritate omnimodis interdicimus ne cui unquam Ecclesie uel sedi concambio, uel alio aliquo negotio subdatur, sed tali libertate et immunitate, sicut Prumiense monasterium ceteraque loca regalia, inoffense et  perpetualiter semper fruatur. Ipse autem locus monasterii perenniter sub mundiburdio regum uel imperatorum filiorum, scilicet sancte Romane Ecclesie precepto apostolico iubemus ut permaneat nulli unquam persone beneficiarius, aut inuadendus pateat, sed ad usus et tranquillitatem monachorum ibi sub regula S. Benedicti Deo militantium absque ullius contradictione libenter permaneat. Ad cumulum quoque uel augmentum monastice tranquillitatis adiicimus, ne qua cuiuslibet dignitatis persona quidquam uel minimum alienare uel minuere de rebus ecclesie presumat, tam ex his que modo monasterio tuo collata sunt, quam ex his que ceteri fideles in dies collaturi sunt. Si quis autem, quod absit, nefario ausu presumere hec  que a nobis ad laudem Dei omnipotentis pro stabilitate iam dicti uenerabilis cenobii statuta sunt, infringere aut in quocumque uiolare studuerit, ex auctoritate Dei omnipotentis per interuentum B. Petri apostolorum principis, cuius uice fungimur, et nostre humanitatis apostoliee constitutionem, et assensum omnium comprouincialium, siue suffraganeorum episcoporum anathematis uinculo inextricabiliter innodamus.

Scriptum per manus Stephani scriniarii sancte Romane Ecclesie. Lectum in synodo Rome habita, assidentibus diuis imperatoribus Ottone Magno, filioque eius equiuoco, anno, imperii maioris sexto, iunioris primo. Datum Iu Nonas Ianuarii.



uII. BULLA IOANNIS PAPAE XIII PRO MONASTERIO B. IOANNIS EuANGELISTAE MISNENSI. 
[Apud MANSI, ubi supra, col. 532.]


Si semper sunt concedenda que piis desideriis congruunt, quanto potissimum que diuini cultus prerogatiua noscuntur, non sunt omnino abroganda; que sunt a largitoribus non solum poscenda, sed ui caritatis procul dubio exigenda? Habita igitur synodo et multorum uenerabilium Patrum cepiscoporumque nostrorum conuentu, Rome in  ecclesia B. Petri principis apostolorum, assidentibus augustissimis imper. Ottonibus utrisque; anno scilicet imperii, maioris sexto, minoris primo, iidem gloriosissimi impp. postularunt a nobis quatenus monasterium quod pro remedio animarum suarum primitus construi, et in honore B. Ioannis euangeliste consecrari fecerunt, super ripam fluminis, cui nomen est Albia, in ciuitate Misina, sita uidelicet in prouincia que dicitur Talemense, cui etiam monasterio uirum uenerabilem, nomine Burchardum, honorifice prefecerunt, priuilegiis apostolice sedis decoraretur; ut sub iurisdictione sancte Ecclesie nostre, cui Deo auctore presidemus, constitutum, nullius alterius Ecclesie ditionibus submittatur. Pro qua re piis desideriis fauentes hac nostra auctoritate  id quod exposcitur effectui mancipamus interponentes tamen ea que et ipsi principes nostri innumeris priuilegiis cupiunt exponi, et cunctis in Christo fidelibus manifesta fieri. More antiquorum impp. hi duo imperatores, pater et filius, nobis assidentes, Misnensi episcopatui terminum imposuerunt, nominando fines et determinationes locorum, sicut infra tenetur. Ubi caput et fons est aque, que dicitur Odera; inde quasi recta uia usque ad caput Albie; inde deorsum in occidentalem partem, ubi diuisio duarum regionum est Behem et Nisinen. Ibidem ultra Albiam, et per siluam in occidentalem partem, usque ad caput Milde, et sic deorsum per ambas plagas eiusdem fluminis, usque dum Milda intrat in Albiam , et sic sursum et ultra prouinciam Nizizi, ad ipsum terminum sine dubio. Nec non in altera parte Luzici, et Selpoli, et sic usque ad ciuitatem Sulpize, illam uidelicet infra eumdem terminum, et inde in aquam que dicitur Odera, et sic Odera sursum, usque ad caput eius. Omnes uero quemadmodum hi presentes imperatores statuisse fatentur, qui infra istum terminum habitant, in omni fertilitate terre, frugum et pecudum in argento et uestimento, nec non, quod Teutonici dicunt, Ubercota  , et Telunga familiarum insuper tota utilitate, et in omnibus rebus, quibus mortales utuntur, in diuersis modis decimationes, quas Deo  cuncta gubernandi debent, ad Misinensem Ecclesiam, primo Deo, deinde S. Ioanni euangeliste, uniuersa dubietate procul remota, persoluant, referant et reddant. (Testantur etiam iidem presentes nobilissimi imperatores quasdam res sui iuris ac proprietatis eidem sancte Misinensi Ecclesie, cui uenerabilis episcopus Burchardus preesse dignoscitur, pro remedio animarum suarum in proprium dedisse, hoc est tributorum suorum in quinque regionibus partes decimas, in Talemence, in Nisa, in Milezane, in Luzice, in Diedesa: ut anteaquam comes earumdem regionum partem sibi ab ipsis concessam auferat atque distribuat, decimas per totum ac per integrum  iam dicte sancte Dei Ecclesie persoluat, id est in melle, crusina [ Et ideo in Christo sanximus firmiterque concessimus ut nullus metropolitanus, nullus  episcopus, nulla etiam magna uel parua alterius ordinis et gradus persona, preter sedis apostolice antistitem, infra terminos Misinensis Ecclesie, cui uenerabilis episcopus Burchardus preesse dignoscitur, quemquam ordinare, diiudicare, excommunicare, uel aliquid temere exercere, ullo modo presumat. Statuentes etiam apostolica censura, sub diuini iudicii obtestatione, et ualidis atque atrocibus anathematis interdictionibus, ut nullus imperator posthac, aut rex nullus, siue quispiam alius, cuiuscunque sit dignitatis potestate preditus, eiusdem Ecclesie causis presumat incumbere, uel minimum quiddam ex his que ad illud monasterium S. Ioannis pertinere uidentur, cui Burchardus episcopus presidet, aut sibi temere uindicare, aut alicui magne parueque  persone pro beneficio dare, aut quoquolibet modo inde auferre uel alienare audeat. Promulgamus etiam, et hoc auctoritate B. Petri apostolorum principis, coram Deo et terribili eius futuro examini per huius nostri priuilegii atque constituti uim interminamus, ne quis mortalium sibi licere existimet aliquid ex possessionibus Misinensis Ecclesie, tam ex his que antehac a gloriosissimis imperatoribus Ottone et eius equiuoco filio, uel a ceteris Christianis eidem sancto loco oblata atque collata sunt, queque postmodum sunt conferenda, ut profecto iuxta id quod subiectum est, idem uenerabilis locus apostolico hoc priuilegio inconcusse donatus permaneat. Si quis autem, quod minime optamus, nefaria auctoritate hec que a nobis ad laudem Dei pro stabilitate  sepedicti monasterii statuta sunt, refragare presumpserit, nostrique precepti transgressor exstiterit, sciat se anathematis uinculo innodatum, et cum diabolo atque Iuda traditore Domini nostri Iesu Christi eterni incendii supplicio deputatum. At uero qui pio intuitu huius apostolici constituti obseruator exstiterit, benedictionis gratiam a misericordissimo Domino Deo multipliciter consequatur, et uite eterne particeps effici mereatur.

Scriptum per manus Stephani scriniarii sancte  Romane Ecclesie, in mense Decembri, indictione undecima.

Signum domini Ottonis minoris imp. Augusti.

Petrus Rauennensis Ecclesie archiepiscopus subscripsit. Rodaldus patriarcha Aquileiensis subscripsit. Sigolfus episcopus S. Placentine Ecclesie consensi et subscripsi. Udalricus episcopus S. Pergamensis Ecclesie consensi et subscripsi. Siggo Pledensis [Blerensis] Ecclesie episcopus consensi et subscripsi. Benedictus episcopus S. Fulinensis [Fulginensis] Ecclesie censensi et SS. Ioannes episcopus S. Normiensis  Ecclesie subscripsit. Ioannes episcopus S. Galliensis [Galliensis] Ecclesie subscripsit. Ioannes episcopus S. Arinensis [Ariminensis] Ecclesie interfuit et subscripsit. Humbertus episcopus  S. Lauiensis [Lunensis] Ecclesie consensi et subscripsi. Gerhardus episcopus Fauentine Ecclesie consensi et subscripsi. Aufredus [Wigfredus] episcopus uerdecensis [uirdunensis] Ecclesie consensi et subscripsi. Zenobius episcopus Fesolane Ecclesie consensi et subscripsi. Gaidolfus episcopus Firmine [Firmane] Ecclesie consensi et subscripsi. Ego Petrus episcopus Kamerine Ecclesie ibi fui et subscripsi. Eberhardus episcopus Aretine Ecclesie consensi et subscripsi. Stephanus episcopus Narniniensis Ecclesie consensi et subscripsi. Alberinus episcopus Ausculanus subscripsi. Antonius Brixiensis  Ecclesie episcopus subscripsi. Diotericus Metensis Ecclesie episcopus subscripsi. Lanwardus Mindensis  episcopus subscripsi. Huibertus episcopus subscripsi. Luzo episcopus Cremonensis subscripsi. Ioannes episcopus Turdonensis [Terdonensis] subscripsi. Adelbertus episcopus subscripsi. Otger episcopus subscripsi. Sichelinus Florentinus episcopus subscripsi. Albericus episcopus subscripsi. Artingo Ausiniane Ecclesie episcopus subscripsi. Insinno Laucanensis [Lauicanensis] Ecclesie episcopus subscripsi Ertemarius Ancias episcopus subscripsi. Iulianus episcopus Nucerinus subscripsi. Stephanus Ceruie Ecclesie episcopus subscripsi. Atto Senegalie Ecclesie episcopus subscripsi. Lupus Spoltrinus episcopus scripsi. Lyndo Clusiane Ecclesie episcopus subscripsi.

Data III Non. Ianuarii per manus Widonis, episcopi  S. Silue Candide Ecclesie, et bibliothecarii sancte sedis apostolice. Anno Deo propitio, pontificatus domini Ioannis summi pontificis et uniuersalis tertii decimi pape, in sacratissima sede B. Petri apostoli tertio, imperantibus dominis piissimis Augustis Ottone et eius equiuoco filio, a Deo coronatis magnis imperatoribus, anno maioris imperii sexto, et minoris primo in mense Ianuario, indictione supra dicta undecima.






uIII. IOANNIS XIII PRIuILEGIUM PRO MONASTERIO DOLENSI DIeCESIS BITURICENSIS.  Dolensi monasterio priuilegium concedit.
[Apud D. BOUQUET, Recueil, tom. IX, pag. 236.]


IOANNES episcopus seruus seruorum Dei, religioso abbati RAMNULPHO Dolensis cenobii in honore sancte genitricis Marie et beatorum apostolorum Petri et Pauli constructi, eiusque successoribus in perpetuum.

Apostolice moderamini totius Ecclesie cura commissa est, et idcirco quisquis diuina dispensatione in sancta Romana sede succedit, necesse est ut ubicunque possibile fuerit, utilitatem eiusdem Ecclesie  procuret. Quapropter monasterium predictum, quod Ebbo pie memorie edificauit, ita ut a predecessore nostro per auctoritatem priuilegii sancitum est, liberum ab omni dominatione cuiuscunque persone, aut regis uidelicet aut episcopi, aut filiorum, uel filiarum, uel propinquorum ipsius Ebbonis esse decernimus, et res omnes quas uel nunc habere uidentur monachi, uel deinceps ibidem collate fuerint, sine ulla contradictione possideant. uodillonem quoque uillam cum suis appendiciis, a Gerardo nobili uiro collatam, eidem loco similiter attribuo uel confirmo. Capellam etiam sancti Germani, ecclesiam quoque sancte Marie, nec non sancti Dionysii, masuilium etiam in honore sancti Saluatoris, prata quoque in honore sancti Boniti, oleas denique in honore  sancti Sulpitii, capellam nichilominus iuxta castrum Dolis a Britonibus constructam, post illorum discessum attribuimus. Capellam quoque Sancti Martini infra Castrumfortem, etiam ecclesiam in pago Pictauiensi, salinas quoque in pago Alnensi; alodum etiam Lauariacum cum Monte Futario, cum omnibus rebus quas uel nunc habent, uel deinceps iidem monachi habituri sunt, ut iam diximus, sibi pertinentibus, ita sibi uindicent, ut nullius omnino subiiciantur, nisi Romane sedi, sicut in predicto testamento prefati Ebbonis continetur. Hoc ergo nos intuentes, easdem res, que legaliter conceduntur, eidem cenobio per nostram apostolicam auctoritatem confirmamus. Abbatem uero communiter et  regulariter uiuentem sine ullius contradictione, quemcunque de ipsis saniori consilio eligerint, sibi preficiant. Quod si aliquis per munus aut per inanem gloriam, consentientibus, quod absit, monachis, irrepere tentauerit, hunc talem ueluti furem et latronem per apostolicum interdictum prohibemus: sed ab ipsis personis, quibus beatus Benedictus in hac re potestatem tribuit, talem eligi precipimus, qui domni Dei bene preesse studeat, et, sicut dictum est, communiter uiuat, et fratribus prout potuerit prodesse magis quam preesse studeat. Constituimus etiam eidem cenobio ecclesiam Sancti Lusoris quam iidem monachi dato pretio a nobili uiro Simone per chirographi testamentum comparauerunt, ut nichil illis amplius requiratur nisi decem solidorum census.  Quicunque uero predicto monasterio in augendis rebus uel religione adiutores exstiterint, Christum Dominum et sanctam eius Genitricem atque beatos apostolorum principes habere mereantur adiutores. E contra autem quicunque temerarii uel audaces monasterium aut fratres, siue quaslibet res ad eos pertinentes ledere aut usurpare presumpserint, illos per apostolicam potestatem nobis per ipsos a Deo concessam sub anathematis uinculo, nisi resipuerint, usque in diem iudicii obligamus. Obseruantibus hec gratia et pax Christi multiplicetur, etc.

Scriptum per manum Theodori notarii sancte Romane Ecclesie, in mense Ianuarii, indictione undecima.



IX. IOANNIS PAPAE XIII BULLA AD ADALBERTUM MAGDEBURGENSEM ARCHIEPISCOPUM.  Primatum illi inter uniuersos Germanie, presules, et equalem cum primariis Gallie honorem constituit.
[MANSI, Concil. XIX, 5.]


IOANNES episcopus, seruus seruorum Dei, dilecto nobis in Christo confratri, ADALBERTO, S. Magdeburgensis Ecclesie archiepiscopo, in Domino eternam salutem.

Si ea loca que ad salutem maxime populi et gentis ad Deum conuersionis fundata sunt, priuilegio nostre auctoritatis munimus et decoramus, hoc ad prouectum et diuine religionis cultum pertinere  nullo modo dubitamus. Igitur quia sedem Magdeb., cui Deo auctore presides, nostra tuorumque comprouincialium auctoritate archiepiscopalem esse decreuimus, quem inter ceteras Ecclesias ordinem, uigorem, primatum et equitatem habere in posterum debeat, apostolice sedis priuilegio muniri sanximus. Dei igitur omnipotentis auctoritate, et B. Petri, apostolorum principis, et nostra, te tuosque successores in perpetuum, et Ecclesiam tuam omnium ecclesiarum archiepiscoporum et episcoporum, qui in Germania sunt, ordinati in sedendo, in iudicando, in confirmando, in subscribendo, in sententiis dandis omnique ecclesiastico ordine primatum habere uolumus. Eorum uero qui sunt in Gallia, item  Mogonciens., Treuirens. et Coloniens. Ecclesie in omnibus parem honorem et similem uigorem presenti priuilegio confirmamus. Ceterum, more Romane Ecclesie, Ecclesiam tuam duodecim presbyteros, et septem diaconos, et uiginti quatuor subdiaconos cardinales, qui sandaliis et lisinis utantur habere uolumus. Super hoc uero iisdem presbyteris et abbatibus ecclesie Sancti Ioannis Baptiste in suburbio eiusdem ciuitatis constructe tunicis uti concedimus. Quibus exceptis et episcopis super altare in honorem B. Mauritii dedicatum missam celebrare aliquis nullo modo presumat, quod non ad superbiam, sed ad loci sanctitatem speciali reuerentia presenti priuilegio munimus, et decoramus. Quapropter, frater fraterrime, Dominicorum salubriter  reminiscens mandatorum, ita in commisse plebis regimine lucrandisque animabus inuigila, ut Redemptori nostro fructum bone operationis, in quo letari possis, exhibeas.

Scriptum per manum Stephani scriniarii sancte sedis apostolice, in mense Octobri, indict. XII.



X. ALTERA EIUSDEM AD EUMDEM BULLA.  Consecrationem episcoporum omnium inter Albiam et Salam, iusque palii illi et successoribus tribuit.
[MANSI, Concil. XIX, 5]

IOANNES episcopus, seruus seruorum Dei, carissimo confratri nostro ADALBERTO, sancte Magdeburgensis Ecclesie archipresuli, in Domino eternam  salutem.

Ita te, frater carissime et cepiscope noster, uita moresque tui hactenus idoneum reddidere, ut multa stibi credere, plura etiam committere, sicut bono dipensatori, non hesitemus. Igitur quia ad pastorale culmen plebis tue, et comprouincialium tuorum, et nostra post Deum te auctoritas promouit, et quia tanta Sclauorum plebs ultra fluuios Albiam et Salam, scilicet Deo nouiter acquisita, paucis pastoribus minime tueri potest, qualiter episcopis tue sedi subiectis parochias rationabiliter et caute diuidas et distribuas, tue dispensationis et discretionis examini committo; et hoc serenissimi spiritualis filii nostri imperatoris Augusti, qui eiusdem tue Ecclesie fundator et auctor est, cura, diligentia et iudicio  fieri, per presentis priuilegii munimen statuo et confirmo. Si ergo ab apostolica sede, cui Deo auctore presideo Ecclesie tue concessum, ut ab eius rectoribus episcopi, qui ultra Albiam et Salam constituti, et constituendi sunt, post futuris temporibus consecrentur, et ipsi eiusdem tue scilicet Ecclesie archiepiscopos, sicut pro tempore fuerint, consecrent, qui pallium secundum morem Romane Ecclesie a nostra sede recipiant. Unde, frater carissime, dilectationem [f., dilectionem] tuam admoneo et obtestor, ut animo sis sollicitus, ne aliquid sibi commodi dato aut gratia, quelibet supplicatio personarum in sacris ordinibus uindices, sed ad hoc officium ille perducatur, quem morum grauitas commendet et  uite preterite actio. Oramus autem omnipotentem Deum ut sua te munitione circumagat, et sacerdotii susceptum officium operibus implere concedat.

Actum per manus Stephani scriniarii et bibliothecarii sancte Romane Ecclesie in mense Octobri, indictione statutum duodecima.



XI. IOANNIS PAPAE XIII PRIuILEGIUM PRO MONASTERIO ARULENSI. 
[Apud D. BOUQUET, Recueil tom. IX, pag. 178.]

IOANNES episcopus, seruus seruorum Dei, uniuersis Christi fidelibus presentibus et futuris, salutem in Domino perpetuam.

 Si semper concedenda sunt que piis desideriis congruunt, quanto magis ea que pro diuini cultus constantia pertinere noscuntur, omnimodo non sunt neganda. Et ideo sciat omnium uestrorum bonitas atque industria quia uir Deum timens et inclytus comes, nomine Oliba, ueniens oratum Romam ad beatissimorum apostolorum Petri et Pauli sacratissima corpora, postulauit a nobis ut monasterium quod uocatur Arulas, constructum a fratre aui sui ad honorem Domini et semper uirginis Dei genitricis Marie, positum territorio comitatus Rossilionensis, in loco qui uallis Asperi uocatur, iuxta ripam fluminis Theti, quod uulgari nomine etiam nuncupatur, sub perpetua immunitate sanctorum Patrum cum defensione sancte nostre sedis apostolice manendum  decerneremus, cum omnibus rebus et possessionibus sibi pertinentibus. Unde inclinati precibus eius humilitatis, per hanc nostram apostolicam et inuiolabilem preceptionem statuimus id ipsum Dei Genitricis monasterium ex integro pro sua stabilitate perpetualiter ad ditionem atque tuitionem sancte matris Ecclesie persisti debere, confirmantes illi omnes res quas iure et rationabiliter sibi a principio pertinent, et usque in finem seculi pertinere debent, in cellis, ecclesiis, ornamentis, sacris uasis et ustensilibus, in uillis, casis, seruis, ancillis, libertis et affranticiis, aquis, cum ipsis aquarum ex utraque parte riparum uerdigariis et circumiacentiis, terris et aquimolis cum suis caputaquis et ipsis aqueductibus ac piscariis omnibusque locis cultis et incultis,  et cum uniuersis usibus, redditibus, seu decimationibus et tributis: promulgantes etiam hec omnia, et quecunque legaliter dici et nominari possunt, per fines et terminos suos inconcussa et indemnia manere ad dominium ipsius sacri cenobii, et utilitatem regularis abbatis seu monachorum ibidem Deo seruientium. Quoquo tempore nequaquam licentia sit alicui episcopo, duci, comiti, aut ulli hominum magne parueque persone aliquid de omnibus que ei pertinent et in antea pertinere debent, tollere, aut uiolenter possidere, siue in quoquam molestiam et contrarietatem facere; sed cuncta mobilia et immobilia generaliter et integre salua seu integra persistant ad usum et incrementum ipsius sacri monasterii  sub protectione nostre sedis apostolice perpetuis temporibus a presenti indictione 12. Dicimus etiam ut abbas qui ibidem pro tempore fuerit, si, quod absit, a regulari proposito et institutione beati Benedicti deuiauerit, siue res monasterii eiusdem alienauerit, licentiam habeat predictus comes Oliba siue sui eumdem abbatem expellendi foras, et quod ab eo alienatum fuerit ad proprium ius reuocandi, et pro ipso alium Deo dignum abbatem constituendi, approbata rei ueritate. Constituentes apostolica censura sub diuini iudicii obtestatione hec que a nobis decreta sunt perpetuis temporibus inuiolabiliter ab omnibus obseruanda. Si quis autem, quod non credimus, temerario ausu aduersus huiusce nostre  preceptionis seriem contraire presumpserit, sciat se, nisi resipuerit, iudicio Dei omnipotentis et predicte semper uirginis Dei genitricis Marie, beatissimorumque apostolorum Petri et Pauli et omnium episcoporum nostreque humilitatis auctoritate, cum omnibus impiis perpetuo incendio et indissolubili anathemate damnatum. At uero qui obseruator et custos eius in toto exstiterit, gratiam et misericordiam a celesti rege obtineat, omniumque peccatorum suorum in presenti absolutionem et in futuro eternam gloriam cum sanctis angelis consequatur.

Scriptum per manum Leonis notarii, regionarii atque scriniarii sedis apostolice in mense Decembri, indictione 12. Bene ualete.



XII. IOANNIS PAPAE XIII PRIuILEGIUM PRO MONASTERIO S. MICHAELIS DE COXANO. 
[MARINI, Papiri diplomatichi I, 52.]


IOANNES episcopus, seruus seruorum Dei, dilecto nobis in Christo filio WARINO, religioso abbati sacri monasterii Sancti Michelis Archangeli et Beati Germani, quod situm est in ualle Confluenti et in loco qui Coxanus, ac per te successoribus tuis regularibus abbatibus eiusdem monachis cenobii in perpetuum apostolicam benedictionem et gratiam.

Cum magne nobis sollicitudinis cura insistat ad uigilandum pro uniuersis Ecclesiis Dei, ne aliqua  earum necessitatis iacturam in posterum patiatur, dignum ducimus pietatis intuitu loca ad omnipotentis Dei honorem bene ordinata apostolici priuilegii auctoritate muniri, et cum omnibus que ad se pertinent rebus confirmari. Igitur quia interuentu Oliue laudabilis et magnifici comitis postulasti a nobis, quatenus reconfirmaremus tibi tuisque successoribus regularibus abbatibus predictum monasterium, quod suus frater bone memorie comes Xenofredus pro amore celestis patrie renouauit, dotauit et auxit, aggregatis monachis ad laudem et seruitium celestis regis et honorem predictorum sanctorum, uidelicet archangeli Michelis et Germani confessoris, inclinati tuis eiusque precibus, id ipsum uenerabile monasterium super ripam Literanis fluminis  constitutum, cum omnibus finibus et terminis suis, omnibusque rebus mobilibus et immobilibus generaliter et in integrum sibi pertinentibus, ad usum et stipendium regularium fratrum ibidem nunc et in posterum Deo seruientium reconfirmamus, corroboramus, et presenti protectione sub continua immunitate stabilimus, sicut a decessoribus nostris sanctissimis pontificibus atque Christianissimis Francorum regibus uidetur confirmatum seu corroboratum. In primis uillam Cotoleti et uillam Tauriani, cum ecclesia Sancti Fructuosi et omnibus rebus sibi pertinentibus. Item uillam que dicitur Cortis, et omnia posita inter hos affines in circuitu monasterii, id est ab orientali parte finis per summitatem Serre, qua  pergitur ad iugum de Cleirano, et itur ad montem qui dicitur Lacarias, et sic ducitur per ipsum usque in montem qui dicitur Categonis, et deinde ad meridiem descenditur per Serram super locum qui dicitur Miliarias, et peruenitur ad Crucem super uillam que dicitur Curtis: deinde tenditur usque ad rupem siue Cherum Clarinti, et uenitur per summitatem de Serra usque in riuum Merdarium, et ducitur usque in fluuium qui dicitur Tecle, et a parte Circii, hoc est ab occidentali fronte uenitur in stratam uiam publicam quam dicunt Duas Sorores, et uenitur usque in Literanum per ipsam uiam publicam; deinde a parte aquilonali sub Sancto Felice tenditur, et peruenitur usque in alodem Sancte Marie. Item alibi ecclesiam Sancti Martini cum uilla de Cleirano, cum  finibus et adiacentiis suis. Item uillam Castellani cum duabus ecclesiis ibi fundatis, hoc est sancti Andree et beate Marie semper uirginis, cum alode suo, et cum decimis et primitiis suis, et cum omni ornatu earum. Ipsa uilla posita est inter affines, siue affrontationes, id est ex una parte interminium de Moligio, uel in ipsa Petraficta, et ex alia parte in ipsa arca de Casalone, et uadit per Comam, qua pergitur ad flumen Tede; de tertia parte habet ipsos casales de Mengone. Item a quarta terminum de Canoa uel Petraficta, et uenitur usque in flumen Tede, et ultra ipsum flumen quantum tenebat Xenofredus comes in die obitus sui, et uillam Torrentis, cum finibus, terminis siue adiacentiis suis, sicut per scripturam idem monasterium habere uidetur. uillam  Tarefagii ex integro, et alodem de Moligio, quantum ipsi monasterio pertinet. Item quantum pertinet ei de alode de Moseddo, et quantum ei pertinet de alode de Arbuzolos, et Planizolos, et inter riuos, et in uilla Mosetto, et in uilla Felgaria per fines et terminos suos. Item in ualle Sauriniano ecclesiam Sancti Michelis cum omnibus rebus ad se pertinentibus. In comitatu namque Feniliorensi confirmamus omnes res ipsi monasterio pertinentes, in ualle Confluenti omnes res sibi pertinentes cum finibus et terminis suis. Item in comitatu Sardaniensi uilla Orutz, cum uillis et uillarunculis suis, et cum omnibus adiacentiis earum, et alodem de Angulos, cum ipso Mercato, et cum finibus et terminis  suis; uillam Laginam cum ecclesia Sancti uincentii, et cum finibus et terminis suis; uillam Ballogarii cum ecclesia Sancti Thome, et cum uillis et uillarunculis suis, et cum omnibus terminis suis, et uillam Laren, Mazunculas, et Talax, et Ozenias, cum ecclesia Sancti Stephani, et Saltonem cum ecclesia Sancti Mauritii, et parochiam Sancti Petri de Infurcato, et ecclesiam Saluatoris de Sponna cum decimis et primitiis suis, et uillam uulcarca cum finibus suis. Aragolisam cum alode et ecclesia Sancti Iacobi. Buluir cum ecclesia Sancte Cecilie, et cum ipso Poio, parochia Sancti Thome que est in uentegiola, cum decimis et primitiis suis. Item omnes res ipsi monasterio pertinentes in comitatu Sardiniensi, cum finibus suis, et in comitatu uergadano alodem de  Spongiola, et Monte Nigro, et omnes alodes ipsi monasterio pertinentes, et in ualle Confluente uillam Folionum, Setimdianum, Cornelianum, uernetum, Cirisacum, Arrianum, Auger, Henne, et in uilla Euulo, Iuliulo, Campilias, Flazonum, Saorra, Foliolum, Torrendum, et Pinum, Portinianum, et Mascaronem, et omnes alias res eiusdem uenerabilis monasterii positas in ualle Confluenti. Item in comitatu Fenilionensi, ecclesiam Sancte Crucis cum castello, et omnibus rebus ad se pertinentibus. In comitatu Rossilionensi et alodem de Petra calcis, Sancti Felicis, Miliarium, Insula, Tunorium, uallem uentuosam, Coruariam, Nifiagum, Poium uuscani, et interminio de ualle Asperi, et ualle Confluenti, ipsum alodem de ualle magna cum fines et terminos suos  . In comitatu Bisulgunensi alodem de Centenno cum finibus et terminis suis, uel in aliis locis posita. Item in comitatu Ausonensi alodem de Saliforas, et alium alodem qui fuit Oddonis. Hec igitur omnia, que istis, siue aliis uocabulis nuncupantur, et omnes res in quocunque loco positas, que dici et nominari possunt, et que nunc usque eidem monasterio pertinent, et in antea per aliquod conquisitum usque in finem seculi, siue per litteras, siue sine litteris, pertinere debent, tibi predicto filio nostro Warino abbati, successoribusque tuis omnimodo concedimus, et per hanc nostram protectionem perenniter confirmamus, cum terris, uineis, campis, pratis, pascuis, siluis, ecclesiis, uillis, casis, edificiis, cultis et incultis, aquis et aquimolis,  decimis, primitiis, et uniuersis usibus et redditibus, cum seruis et ancillis, aldionibus et aldeabus, et cum omnibus que dici et nominari possunt. Statuentes Dei, et nostra auctoritate, imo et protestantes, ut nullus rex, nullus episcopus, nullus dux, nullus comes, uel uicecomes, nullaque hominum magna uel parua persona audeat tibi et successoribus tuis uiolentiam, aut contrarietatem aliquam facere de uniuersis rebus, que supra leguntur pertinentibus ipsi monasterio Beati Michelis et Sancti Germani. Neque alicui eorum liceat homines uestros liberos, aut seruos, sine uoluntate uestra molestare, siue in seruitium trahere. Sed amodo usque in finem seculi isdem uester locus, cum omnibus que sibi  nunc pertinent, et in antea pertinere debent, quiete et pacifice maneat sub ditione sancte Romane matris Ecclesie, cuius iuris est ad regularem et monasticam tranquillitatem, omnium hominum penitus et ubique contradictione remota. Si quis autem,  quod non credimus, huic nostro apostolico priuilegio, in aliquo contrarius esse presumpserit, nisi ex toto resipuerit, sciat se maledictum, reprobatum, atque anathematizatum, et a societate fidelium Christi et sancte Dei Ecclesie separatum, et cum omnibus impiis sine fine damnandum, et perpetuo incendio cum Iuda traditore concremandum, ex auctoritate Dei omnipotentis, et beati Petri apostolorum principis, nostroque apostolico iudicio. Qui uero hec que a nobis decreta sunt custodire et diligenter obseruare studuerit, benedictionis gratiam a misericordissimo Domino per nostram et omnium sanctorum interuentionem consequi mereatur, et gaudia perpetue beatitudinis angelicis iunctus agminibus ualeat feliciter obtinere.

 Scriptum per manum Stephani notarii regionarii et scriniarii sancte sedis apostolice, in mense Decembrio, et indictione duodecima. Bene ualete. Per hoc tamen nullum uobis et eidem monasterio ius de nouo acquiri uolumus, sed antiquum tantummodo conseruari.---Datum uiterbii XIII Kal. Maii, anno tertio.



XII bis. BULLA IOANNIS PAPAE XIII PRO ASCETERIO QUINTELEIMBURGENSI  . 
[Apud Mansi, Concil. XuIII, 505.]

IOANNES episcopus, seruus seruorum Dei. Corporis et mentis generositate prefulgide, utpote Auguste liberalitatis MAHETILDAE incomparabiliter laudabili  abbatisse uenerabilis monasterii dicti Quitiliggaburg, et per se omnibus posteris tuis, et sancte congregationi ancillarum Christi ibi degentium, superne gratie plenitudinem apostolicamque benedictionem.

Quia per beatum Petrum apostolorum principem, cuius uice licet minus idonei fungimur, ecclesiastice potestatis iura ubique terrarum auctoritate euangelica atque authentica sanctorum Patrum habere uidemur, idcirco specialiter dispensare cuncta ad omnipotentis Dei laudem et orthodoxam religionem, nullo catholicorum resistente, posse confidimus. Ideoque uniuersitas Christifidelium cupimus ut cognoscat qualiter nos per interuentum karissimi et  spiritualis filii nostri domni Ottonis semper Augusti genitoris tui, et sanctissime matris eius Mahetilde Auguste serenissime auie tue, prefatum Quitilingaburg locum positum in territorio Saxonico, cui preesse uideris suscepimus sub iure et continua  tuitione sancte Romane matris, cui presidemus, Ecclesie; allubescentibus consentientibusque in hoc nostre apostolice paternitati archifratribus in synodum Rauenne aggregatis, uidelicet Petro Rauennatense, Rodaldo patriarcha Aquilagense, ceteris et episcopis Widone Sylue Candidense, Benedicto Portuense, Marino Lutricensi, Siccone Blesano, Ioanne Spirense, Londoardo Mindonense, Lutifrido etiam Papigense, Luitprando Cremonense, Huberto Parmense, aliisque simul confratribus nostris episcopis Italicis et Ultramontanis numero quinquaginta, ita ut a presenti decima Kalendarum Maii sub patrocinio et tuitione beati Petri principis apostolorum eiusque uicarii perpetuis temporibus cum omnibus se attinentibus constitutum locatumque  specialiter esse noscatur. Quapropter statuimus apostolica censura, ut idem monasterium omnimodo liberum amodo, et usque in finem seculi perseueret per auctoritatem Dei et Domini nostri Iesu Christi, qui super Petrum habet Ecclesiam, per quem iubemus, et monendo protestamur, ut nullus imperator, rex, dux ullus, nec episcopus, nullaque cuiuslibet dignitatis, siue potestatis, uel sacre, uel mundane persona, audeat eiusdem loci abbatissas molestare et inquietare, siue de omnibus rebus eiusdem sacri monasterii in aliquo distrahere, uel de his que ad illud pertinent diminuere. uerum igitur quietum et inconcussum persistat cum cunctis subsistentiis suis. cum seruis et ancillis, liberis et ascriptitiis,  terris cultis et incultis, et uniuersis rebus que dici et nominari possunt, quas nunc habet et in antea quolibet contractu habere debet. Sane ob mundiburdium tui tuorumque pro luminariis concinnandis ante corpus predicti apostolorum principis libram unam argenti annuatim nostre sancte Romane Ecclesie a te posterisque tuis, que eidem loco sancto prefuerint, persoluendam fore sancimus. uerum si fort . . . iter actionis difficultate singulis annis eadem pensio minime persolui potuerit, licentia sit uel postea temporibus aliis coadunatim ut Romane Ecclesie transmittatur. Si quis uero, quod minime credimus, contra Deum irritam huius priuilegii seriem in quoquam agere tentauerit, et idipsum monasterium iuri apostolice et Romane  Ecclesie auferre conatus fuerit, nisi resipuerit, perpetue anathematis uinculo innodatus ex auctoritate Dei eiusque summi clauigeri, ac per nostram, et omnium nostrorum pontificum successorum humilitatem cum Iuda traditore Domini perpetim diabolo societur. Qui autem obseruator eius et custos esse studuerit, omnium delictorum suorum ueniam, et cum beatissimo Petro cetibus sanctorum sociatus, gaudia sine fine consequi mereatur. De cetero precipimus ut abbatissa ibi nunquam ulla nisi ex electione, et gratia, ac uoluntate omnium sanctarum sororum, que ibidem pro tempore Deo seruire uise fuerint, a quoquam ordinetur aut constituatur. Bene ualete.

Scriptum per manum Stephani scriniarii sancte  Romane Ecclesie in mense Aprili; indictione sexta decima. Dat. decima Kal. Maii per manum Widonis episcopi sancte Silue Candide Ecclesie, et bibliothecarii sancte sedis apostolice, anno, Deo propitio, pontificatus domini Ioannis summi pontificis et uniuersalis tertii decimi prouisoris sancte Romane Ecclesie, uidelicet undecimo eiusdem piissimi PP. anno, August. Ottone a Deo coronato Magno imperatore anno sexto monarchiam Romani imperii feliciter gubernante; indictione sexta decima.



XIII. IOANNIS PAPAE XIII PRIuILEGIUM PRO ECCLESIA TREuIRENSI. 
[Apud Hontheim, Hist. Treuir. diplom., tom. I, pag. 305.]


IOANNES episcopus, seruus seruorum Dei, karissimis nobis in Christo fratribus uniuersis episcopis, ac totius dignitatis et ordinis catholicis uiris, presentibus scilicet et futuris, perpetuam salutem.

Quia licet indigni, diuine tamen dignationis gratia disponente, B. Petri apostolorum principis sacratissimam sedem uniuersaleque in toto orbe terrarum ministerium suscepimus, necesse est omnium Ecclesiarum ut diligentissimam sollicitudinem ita continenter habeamus, ne earum iura, auctoritate eiusdem apostolorum principis ceterorumque successorum eius uenerabilium Patrum inuiolabiliter statuta et confirmata nostro minuantur ac pereant tempore, sed potius corroborata decenter augeantur atque  proficiant. Ideoque omnium uestrum nosse uolumus sanctitatem et industriam, quod Theodorico dilectissimo fratre nostro Treuirensis Ecclesie archiepiscopo ueniente Romam oratum ad sanctorum apostolorum limina, audiuimus, sicut etiam pridem audiendo, imo et legendo compertum habuimus, eamdem ipsam pre ceteris Galliarum ecclesiis Christiane religionis exordium catholiceque fidei prima rudimenta percepisse per sanctissimorum uirorum Eucarii, ualerii, et Materni et ceterorum euangelicam doctrinam, quos tempore suo predictus beatissimus Petrus apostolus ordinauit et instruxit, nec non illuc ad predicandum direxit. Unde totius ordinis nostre sedis apostolice consultu, gratuitoque assensu,  iura priuilegiorum, que a sancta Romana matre Ecclesia prefatis sanctis eorumque reliquis successoribus, id est Agritio, Maximino, Paulino, Seuero, almificis et apostolicis uiris, a primordio hucusque authentice concessa sunt, queque etiam ipsius ciuitatis excidio, incendio alioue casu consumpta probantur, eidem Treuirensi Ecclesie predictoque fratri nostro Theodorico, et per eum cunctis ipsius successoribus, reconfirmare, recorroborare et omni modo restituere dignum duximus, decernentes per huius nostri apostolici priuilegii ualidissimam constitutionem, ut quandocunque a nostra principali et apostolica sede episcopus, presbyter, uel diaconus, uel subdiaconus, siue quilibet ordinarius legatus rei ecclesiastice seu cogende  synodi causa in Galliam, Germaniamue destinatus fuerit, Treuirensis presul post quemlibet ordinarium legatum A. S. primum inter alios pontifices locum obtineat. Et si missus Romane Ecclesie defuerit, similiter post imperatorem siue regem sedendi, sententiam edicendi, et synodale iudicium canonice promulgandi, primatum habeat; utpote in illis partibus uicarius nostre sedis apostolice merito constitutus. Neque enim dignum est ut illius ecclesie presul aliquo tempore ceteris non habeatur prelatus, cuius honor in illis partibus sub ipso apostolorum principe exstitit primitiuus. Pari quoque modo sancimus omnes in parochiis eius degentes siue ordinationem et promotionem cuiuslibet ecclesiastici gradus a pontifice ipsius percipientes, eidem ipsi  matrici Ecclesie, episcopoque illius debere canonice placere, obsequi et iure obedire. Siquidem decreto B. Clementis pape super hoc ita cautum uidetur: »Si uobis episcopis non obedierint omnes presbyteri, diaconi, subdiaconi ac reliqui clerici cuncti, omnesque principes tam maioris ordinis quam inferioris, atque reliqui populi, tribus et lingue, non obtemperauerint, a liminibus sancte Dei Ecclesie alieni erunt, dicente Domino: Qui uos audit, me audit; et qui uos spernit, me spernit.« Inter hec quoque omnia, que ad sepe dictam Treuirensem Ecclesiam intra et extra ciuitatem pertinere uidentur, id est ecclesias cum uniuersis rebus sibi attinentibus seu monasteria, tam monachorum quam uirginum, que ex preceptis siue scriptis regum seu imperatorum  siue eorumdem fundatorum auctoritate, ad se pertinent et pertinere debent, et quidquid omnino illa ipsa ecclesia ubique et quoquo merito possidet et possidere debet, generaliter et specialiter concedimus; reformamusque prefato Theodorico fratri et cepiscopo nostro suisque successoribus ad perpetuam sancte Treuirensis Ecclesie dominationem atque ditionem per huius nostre apostolice preceptionis seriem a presenti XII indictione et usque ad finem seculi ualituram. Contra quam si quis quid quolibet modo agere presumpserit, et quod iuste et canonice a nobis decretum est, in aliquo infringere tentauerit, sciat se ex Dei omnipotentis et predicti beatissimi apostolorum principis omniumque  sanctorum ac deinde nostra auctoritate damnandum et anathematizandum, et cum omnibus impiis eternis suppliciis deputandum. Qui uero hoc priuilegium nostrum obseruare. custodire. adimplere fideliter  studuerint, benedictionis gratiam et misericordie plenitudinem in celestibus castris inter electorum numerum efficaciter a Domino Deo consequi mereantur.

Scriptum per manum Stephani notarii et regionarii et scriniarii sancte sedis apostolice in mense Ianuario et indict. XII. Data XI Kalend. Februarii, per manum Sicconis episcopi sancte N. [Blerane] Ecclesie ad uicem Guidonis episcopi et bibliothecarii sancte sedis apostolice. Anno, Deo propitio, pontificatus domini Ioannis pontificis et uniuersalis XIII pape in sacratissima sede D. Petri apostoli Iu [al., III]  , imperii autem domini Ottonis maioris uII, minoris uero II, et indict. XII.



XIu. IOANNES XIII THEODERICO ARCHIEPISCOPO TREuIRENSI PALLII USUM TRIBUIT. 


[In Tabulario regio Berolino. Ex schedis Pertzii.]



Xu. BENEuENTANA SEDES ARCHIEPISCOPATUS TITULO INSIGNITUR. 
[MANSI, Concil. XIX, 19.]

IOANNES episcopus, seruus seruorum Dei, dilectissimo nobis LANDULPHO, uenerabili atque merito honorabili Beneuentanensis et Sipontine S. Ecclesie, et modo per nostre apostolice auctoritatis concessionem archiepiscopo.

 Cum certum sit Deo seruientibus ineffibilia eterni regni premia reseruari, nobis tamen necesse est horum beneficia eis tribuere, ut in Dei laudibus ex remuneratione ualeant multipliciter insudare. Et quia Beneuentanensis Ecclesia, in exercendis Dei laudibus magno conatu piaque religione insistit, atque erga reuerentiam sancte et apostolice Romane Ecclesie precipue exuberasse cognouimus, quod nobis olim apud eam manentibus omnino constat inuentum; debemus itaque ex ardore caritatis, atque studio diuini cultus eam causa honoris ac reuerentie sublimiorem inter ceteras ordinare. Et quoniam sancta sedes est ubi beati Bartholomei apostoli corpus requiescit, merito docet augmento  cultus amplioris decorare, quoniam et ad hoc diuine miserationis respectu curam regiminis suscepimus, et ad exhibenda Deo sedula seruitia, et canoras laudes potentie sue deuotos debemus sollicite inuitare.  Itaque presidentibus nobis in sancta synodo acta ante confessionem beati Petri apostolorum principis septimo Kalendas Iunias, propositis in medio sacrosanctis quatuor Euangeliis, presente domino Ottone gloriosissimo imperatore augusto, Romanoque, nostro filio, nec non Romanis atque Italicis, et occidentalibus religiosis quamplurimis, atque etiam catholicis et sapientissimis totius ordinis uiris; hortatu siquidem benigno ipsius prefati domini clementissimi imperatoris augusti, una cum consensu infradictorum presulum, atque sacerdotum, omniumque clericorum S. R. E. qui inferius subscripserunt, quibus . . . Beneuentanam cathedram uelle exaltare, interuenientibus uidelicet Landulpho Beneuentane et Capuane urbium principe,  seu Spoleti et Camerini ducatus marchione et duce, simulque et Landulpho excellentissimo principe filio eius, usum pallii tibi, prefate presul, ad sola missarum solemnia peragenda concessimus, scilicet in his festiuitatibus, id est, in natiuitate Domini, Epiphanie, Purificationis sancte Dei genitricis et uirginis Marie, similiter et in Annuntiatione eiusdem beate Marie, et in paschali festiuitate, et in Ascensione Domini, et Pentecoste, et festiuitate S. Ioannis Baptiste, et in natalitiis beatorum apostolorum, et in Assumptione beate Marie, pariterque in Natiuitate eiusdem, simulque et in Dedicatione sancte Ecclesie tui archiepiscopatus, nec non et in die consecrationis, et consecratione episcoporum; tribuentes  tibi insuper cum eo potestatem et honorem archiepiscopatus, ita ut fraternitas tua, et successores tui infra suam diecesim, in locis quibus olim fuerant, semper in perpetuum episcopos consecret, qui uestre subiaceant ditioni, scilicet sancte Agathe, Abellini, Quintodecimi, Ariani, Asculi, Bibini, uulturarie, Larini, Thelesie, Alife. Adiecimus etiam ut utaris pallio in festiuitatibus B. Michelis archangeli, et translatione B. Bartholomei apostoli. Posteri uero tue Ecclesie rectores post obitum tuum consecrationem ipsius archiepiscopatus, ac honorem pallii ab hac sancta et apostolica, cui Deo auctore deseruio, sede percipiant. Confirmamusque tibi successoribusque tuis similiter Sipontum et ecclesiam B. Michelis archangeli in Monte Gargano, et uarranum  oppidum cum massis, et uillis, et omnibus pertinentiis ecclesiarum suarum, qualiter ab antecessoribus nostris per concessionem priuilegiorum possideri uidentur. Statuentes insuper apostolica censura sub diuini iudicii obtestatione, et ualidis atque atrocibus anathematis interdictionibus, ut nullus unquam alicuius dignitatis potestate preditus homo presumat, uel etiam quecunque magna paruaque persona quoquo modo audeat destruere, dum profecto perenniter irrefragabili iure decernimus ut ordinata in suo esse maneant: si tamen, ut supra dictum est, successores tui a sancta Romana et apostolica sede consecrationem et usum pallii decretaliter accipere non distulerint. Si quis autem, quod non optamus, nefario ausu presumpserit hec refragare  aut destruere, uel aliquam iacturam aut molestiam inferre, sit anathematis uinculis innodatus, et cum diabolo et eius atrocissimis pompis, et cum Iuda proditore Domini nostri Iesu Christi, eterni supplicii incendio concremandus. At uero qui pio intuitu obseruator, et in omnibus exstiterit custodiens huiusmodi apostolici instituti, ad cultum Dei respiciens, benedictionis gratiam a misericordissimo Domino Deo nostro multipliciter consequatur, et uite eterne particeps effici mereatur. Amen.

Scriptum per manum Stephani scriniarii S. R. E. in mense Maii, indict. 12.

Ego Ioannes sancte catholice et apostolice Romane Ecclesie XIII papa in hoc priuilegio a nobis promulgato manu propria subscr.

     + + Signum dom. Ottonis piissimi imperatoris.
    Sico s . . . . Ecclesie in hoc priuilegio consensi et subscr.
    Ioannes episcopus Galisane Eccl.
    Ioannes episcopus Anagnine Eccl.
    Marinus episcopus sancte Sutrensis Eccl.
    Benedictus episcopus sancte Terracinensis Eccl.
    Leo episcopus sancte Ostiensis Eccl.
    Benedictus episcopus sancte Portuensis Eccl.
    Gregorius episcopus sancte Albanensis Eccl.
    Ioannes episcopus sancte Salernitate Eccl.
    Ioannes humilis episcopus sancte Castranensis Ecclesie.
    Ioannes episcopus sancte Sarsinaten. Ecclesie consensi et subscr.
     Stephanus episcopus sancte Ficodensis Ecclesie consensi.
    Constantinus episc . . . .
    Ignizzo episcopus Floren. Eccl.
    Hubertus episcopus . . . subscripsi.
    Guifridus episcopus sancte uirodunensis Eccl.
    Sigulphus sancte Placentine Ecclesie consensi et subscripsi.
    Luitprandus episcopus interfui
    Bozzo episcopus sancte Astensis Eccl. consensi.
    Abraham sancte Frinsigensis Ecclesie episcopus consensi.
    Raterius episcopus sancte Marsicane Eccl. consensi et subscripsi
     Reginaldus sancte Rubilanensis Ecclesie episcopus consensi et subscripsi.
    Albericus S. Reatine Ecclesie episcopus subscr.
    Domninus archipresbyter S. R. E. consensi et subscripsi.
    Crescentius presbyter card. S. R. E. consensi et subscripsi.
    Theophylactus S. R. presbyter consensi et subscripsi.
    Benedictus archidiaconus S. R. E. consensi.
    Ego Bonifacius humilis diaconus S. R. E. consensi.
    Leo diaconus S. R. E. consensi.
    Ioannes subdiaconus S. R. E. consensi.


Datum uII Kal. Iunii per manum Guidonis episcopi  sancte Siluecandide Ecclesie, et biblioth. sancte sedis apostolice, anno pontific. domini nostri Ioannis XIII pape Iu, imperatoris Ottonis Maioris 7, et Minoris II, indict. supradicta duodecima, anno Dominice Incarnationis 969.



XuI. IOANNIS PAPAE XIII PRIuILEGIUM PRO MONASTERIO FULDENSI. 
[Apud Dronke, Cod. diplom. Fuld., pag. 330.]

IOANNES episcopus, seruus seruorum Dei, carissimo nobis in Christo filio WERINHARIO sacri cenobii Fuldensis abbati religiosissimo et per eum suis successoribus abbatibus in perpetuum.

Desiderium quod ad religionis propositum sanctorumque  locorum stabilitatem pertinere monstratur sine aliqua est Deo auctore mora perficiendum, ut ex hoc uigor religionis sancte roboretur et eisdem sanctis locis salus et indemnitas solidetur; nobis quoque lucri potissimum premium a conditore omnium Deo in regnis celestibus ascribatur. Igitur quia per interuentum domni Ottonis excellentissimi piissimique imperatoris Augusti, nostrique spiritalis filii et sancte Ecclesie defensoris, prenominatus Werinharius abbas postulauit a nobis quatenus uenerabile monasterium cui preesse uidetur, quod elim a sancte memorie Bonifacio episcopo ad honorem Dei et Domini nostri Saluatoris in loco qui uocatur Boconia erga ripam fluminis Wultaha constructum priuilegii summe sedis apostolice infulis  decoretur: et sicut per sanctissimi pape Zacarie constitutionem aliorumque uenerabilium pontificum predecessorum decessorumque nostrorum precepta ditioni sancte nostre, cui Deo auctore deseruimus, Ecclesie subpositum est, ita perpetuis temporibus perseueret et nullius unquam alterius Ecclesie iurisdictionibus submittatur. Quapropter, piis desideriis fauentes, hac nostra auctoritate id quod exposcitur digno effectui mancipamus; ideoque omnem cuiuslibet Ecclesie sacerdotem in prefato monasterio ditionem quamlibet habere aut auctoritatem preter sedem apostolicam prohibemus: ita ut nisi ab abbate monasterii fuerit inuitatus nec missarum ibidem solemnia quispiam presumat omnimodo celebrare,  ut profecto iuxta id quod subiectum apostolice sedi firmitate priuilegii consistit, inconcusse omni tempore dotatum permaneat locis et rebus uniuersaliter tam eis quas a primordio sibi uindicare debet uel quas moderno tempore tenet et possidet quam eis quas futuris temporibus in ius ipsius sacri monasterii diuina prouidentia augere ex donis et oblationibus decimisque quorumlibet Christi fidelium uoluerit absque ullius persone contradictione firmitate perpetua perfruatur. Adiicientes autem pro magno amore prefati piissimi et Christianissimi domni Ottonis imperatoris Augusti specialiter constituimus ut isdem Fuldensis abbas ante alios abbates Gallie seu Germanie primatum sedendi in omni loco quo conueniant obtineat, necnon et archimandrita consultior  et honorabilior nostra apostolica auctoritate permaneat. Constituimus quoque per huius nostri decreti paginam ut quicunque cuiuslibet ecclesie presul uel quacunque dignitate predita persona hunc nostri priuilegii tenorem quem auctoritate beatissimi apostolorum principis cuius uice fruimur confirmamus et recorroboramus, uiolare et transgredi tentauerit, anathema sit et iram Dei omnipotentis incurrens a cetu omnium sanctorum alienus existat et nichilominus prefati monasterii dignitas a nobis indulta perpetualiter inuiolata permaneat apostolica in omnibus auctoritate subnixa.

Scriptum per manum Stephani scriniarii et regionarii sancte Romane Ecclesie, in mense Octobrio et indictione tertia decima.

 Datum uI Idus Nouembris, per manum Widonis episcopi et bibliothecarii sancte sedis apostolice, anno pontificatus domni nostri Ioannis tertii decimi pape quarto, imperii uero domni nostri Ottonis Augusti maioris octauo et minoris secundo, indictione XIII.



XuII. IOANNIS XIII PRIuILEGIUM PRO MONASTERIO S. uINCENTII METENSI. 
[Apud Pertz, Monum. Germ. hist. Scrip. tom. Iu, pag. 471.]

IOANNES episcopus, seruus seruorum Dei, dilectissimo DEODERICO filio nostro sancte Metensis Ecclesie presuli.

 Cum in exarandis Dei laudibus debita pastoralis compulit sollicitudinis cura, queque ad stabilitatem piorum dignoscuntur pertinere locorum ubertim promulgare, et apostolice institutionis in priuilegiis atque decretis censura confirmare: conuenit nempe nos apostolico moderamine sancta uenerabilia loca, que dudum fuerant in ruinis magnaque inopia ac paupertate degentia, opportune ordinare, seu ad meliorem sine dubio statum perducere, presertim ubi illa petuntur que non ad commodum temporale, sed ad perpetuam prouidentiam pertinent Deum seruientium animarum, scilicet ut uenerabilis locus, qui a Deoderico dilectissimo filio nostro in uno conglobatus atque annexus est, cum propriis  congregationibus, que regulariter in psalmis hymnis et orationibus Deo Saluatori nostro Iesu Christo peruigiles excubias exhibent, ab insolentiis exterioribus circummunite, iugiter ualeant pii famulatus officia in monasterio Sancti uincentii exhibere; et quoniam constat tuam religiositatem huius priuilegii apostolicam confirmationem postulare a nobis, propter immutationes temporalium rerum uariosque hominum casus, munitionem sancti uincentii Christi martyris cum omnibus ad idem monasterium pertinentibus, atque corroborationem tui tueque congregationis et successorum tuorum in perpetuum fieri censuimus; quatenus, nunc sicut a te disponuntur, ita in posterum usque in finem conseruentur, et ut illa congregatio inconcussa in unum perseuerans,  sedulas laudes Deo persoluere ualeat, et sicuti a Deo eorum studia imbuta sunt, iugiter perseuerare liceat, atque sub uno abbate iam predictus locus constitutus, in honore sancti uincentii indiuisus sit et indiuisa congregatio. Nec cuiquam licentia prebeatur, ut refugiens rigorem studiose sibi regule, huc illucque uagetur, uel aliis se conferre conetur monasteriis; quod a nobis contra regulam sub anathematis uinculo prohibetur. Quapropter statuentes atque promulgantes coram Deo et terribili eius futuro examine, per huius nostri priuilegii apostolici atque constituti paginam sancimus, et beati Petri apostolorum principis auctoritate decernimus, atque obtestamur tam apostolice sedis futuros pontifices quamque qui  episcopalem administrauerint actionem, uel etiam magna paruaque persona aut quispiam cuiuscunque sit dignitatis preditus potestate, ea que a predicto Deoderico dilecto filio nostro pie uenerabili loco tradita atque concessa fuerint, quoquo modo a quoquam licentiam habeant, sepius nominatum locum Sancti uincentii in unum adunatum atque spiritaliter apostolice exarationis stylo coniuncta disiungere uel aliquid exinde alienare. Et illud monasterium Sancti uincentii respiciens sit ad sedem episcopalem protomartyris Christi Stephani iubemus, atque abbas in potestate episcopi ipsius loci eligendus sit. Si uero episcopus defuerit, liceat abbati in festiuis diebus ad sedem episcopalem accedere, ibique eum dalmatica et sandaliis, quas illi mittimus, missas celebrare.  Si quis interea, quod non credimus, temerario ausu contra ea que ab hac nostra auctoritate pie et firmiter per hoc nostram priuilegium disposita sunt, contraire tentauerit, uel hec, que a predicto Theoderico dilecto filio nostro, Metensium presule, ad laudem Dei pro stabilitate iam dicti monasterii uidelicet sancti uincentii statuta sunt refragare, auferre uel alienare presumpserit, sciat se auctoritate beati Petri apostolorum principis anathematis uinculo innodatum atque cum Iuda, traditore Domini nostri Iesu Christi, eterni incendii supplicio concremandum. Sic deputatus, nec unquam a prefati anathematis nexibus sit absolutus. At uero qui pio intuitu obseruator in omnibus exstiterit, gratiam benedictionis  a misericordissimo Domino Deo nostro multipliciter consequatur, et uite eterne particeps efficiatur, et hec catena beati Petri aperiat ei ianuam paradisi. Si uero aliquis episcopus inde aliquid minuere uoluerit, hec, ut diximus, catena claudat ei polorum regna. Scriptum per manum Stephani notarii et regionarii sancte Romane Ecclesie in mense Septembri, et in dictione quarta decima. Bene ualete.

Data III die Kalend. Octobris, per manum Widonis episcopi et bibliothecarii sancte sedis apostolice, anno pontificatus domni Ioannis summi pontificis et uniuersalis tertii decimi, presidentis in sacratissima sede beati Petri apostoli, quinto, imperii domni Ottonis Maioris nono, Minoris uero tertio,  anno denique ab Incarnatione Domini nostri Iesu Christi 970.



XuIII. Locatio Prenestine ciuitatis facta a Ioanne XIII domine Stephanie senatrici sub annua pensione decem solidorum auri Romane Ecclesie facienda. 
[MURATORI, Antiq. Ital. III, 235.]

IOANNES episcopus, seruus seruorum Dei, dilectissime in Domino filie STEPHANIAE clarissime senatrici, tuisque filiis ac nepotibus.

Quoties illa a nobis tribui sperantur que rationi incunctanter conueniunt, animo nos decet libenti concedere, et petentium desideriis congruum impertiri  suffragium. At ideo quia postulastis a nobis, quatenus daremus et concederemus atque traderemus tibi, tuisque filiis ac nepotibus, per nostram apostolicam auctoritatem, ciuitatem Prenestinam cum omnibus pertinentiis, cum omni publica datione et functione, que ad suprascriptam ciuitatem pertinet, inter affines et terminos nouos et antiquos, id est Riuus, qui appellatur Latus, a secundo Lauisana, et a tertio latere Monticellus de Maximo, et a quarto latere Pons de Cicala, et a quinto latere Aqua Alta, et a sexto latere uallis de Caporatie, et a septimo latere Mons qui dicitur de Folianu. Unde concedimus, tradimus, et a presenti 14 indictione corroboramus per hanc nostre apostolice  auctoritatis scriptionem, omnium nostrorum successorum pontificum, omniumque hominum contradictione remota, ut persoluat pensionem in nostro palatio per singulos annos decem auri solidos, difficultate postposita; omnemque, qua indiget, meliorationem, seu defensionem, indifferenter uos sine dubio procurantes efficiatis; nullaque preterea ad dandam annue pensionem a uobis mora proueniat, sed ultro actionariis sancte nostre Ecclesie apto tempore persoluantur. Nam si aliter, quod absit, a uobis mora prouenerit de suprascripta melioratione seu defensione, nec non et persoluenda annue pensione, statuimus fore inualidam hanc nostram preceptionem. Post uero obitum uestrum memorata ciuitas cum omnibus suis meliorationibus  ad ius sancte nostre Ecclesie modis omnibus reuertatur.

Bene ualete.

Scripta per manum Stephani scriniarii sancte Romane Ecclesie, in mense Nouembri, indictione 14.

Datum XuI Kalendas Ianuarii per manum Widonis episcopi et bibliothecarii sancte sedis apostolice, anno pontificatus domini nostri Ioannis sanctissimi XIII pape 6, imperii uero dominorum imperatorum nostrorum Ottonis Maioris Augusti 9, Minoris uero filii eius 3 indictione suprascripta 14.



XIX. IOANNIS XIII EPISTOLA AD GALLIARUM EPISCOPOS. Ecclesiam Ausonensem in archiepiscopalem erigit.


IOANNES episcopus, seruus seruorum Dei, omnibus in Christo dilectissimis confratribus nostris in Galliarum partibus commanentibus, karissimis, reuerendissimis archiepiscopis atque episcopis apostolicam benedictionem, et perpetuam in Christo salutem.

Dilectionem et fraternitatem uestram scire uolumus qualiter Borellus, honorabilis et laudabilis comes, orationis et redemptionis sue causa apostolorum Petri et Pauli limina ueniens, prostratus pedibus nostris, lacrymabiliter questus est quemadmodum Tarraconensem archiepiscopatum, qui  olim caput in illis partibus fuerat, Ausonensi Ecclesie subderemus, eo quod, peccatis merentibus, ipsa iam dicta ciuitas Tarraconensis a Saracenis capta et pastore destituta, nullum recuperandi locum aut inhabitandi usque hactenus reperire ualeat. Propter quam causam predecessorum meorum secutus auctoritatem, amodo et usque in perpetuum uolumus, atque statuentes roboramus et confirmamus, ut Ausonensis Ecclesia potestatem et primatum teneat Tarraconensis Ecclesie, . . . . . ad Ausonensem Ecclesiam confugiant, et quando aliquis ex illis ab hac luce migrauerit, successor illius ab Ausonensi archiepiscopo, qui a nostra apostolica sede confirmatus est, succedat et consecretur. Unde quia sine sanctorum Patrum auctoritate hoc nostrum  priuilegium confirmare nolumus, ante omnia et super omnia beatissimi et egregii pape Gregorii instrumenta et documenta declarare depromimus, ubi ait ad Benenatum episcopum Musitane Ecclesie: »Et temporis qualitas et uicinitas nos locorum inuitat ut Cumanam atque Musitanam unire debeamus Ecclesias; quoniam he non longo a se itineris spatio seiuncte sunt, nec, peccatis facientibus, tanta populi multitudo est, ut singulos, sicut olim fuit, habere debeant sacerdotes. Quia igitur Cumani castri sacerdos cursum huius expleuit, utramque nos ecclesiam presentis auctoritatis pagina inesse tibique commisisse cognosce, propriumque utrarumque ecclesiarum scito te esse pontificem.  Et ideo te quecunque tibi de earum patrimonio, uel cleri ordinatione, siue promotione iuxta canonum statuta uisa fuerint ordinare, atque disponere habebis, ut proprius reuera sacerdos liberam et nostre auctoritatis consensu atque permissione licentiam.« Similiter episcopo Willitrano, atque Fundano, et Squalitano ita in cunctis: »Temporis qualitas admonet episcoporum sedes antiquitus certis ciuitatibus constitutas, ad alia que securiora putamus, eius dieceseos loca transponere, quo et habitatores nunc degere, et barbaricum possit periculum facilius declinari.« Et quia longum esset enarrare qualia et quanta documenta a sanctis  doctoribus exinde dicta sunt, prout melius scimus et possumus, nostrum priuilegium abbreuiare curauimus, et Othonem uirum uenerabilem nuper episcopum ex modo et in antea, Deo fauente, archipresulem eiusdem Ausonensis Ecclesie preesse  decreuimus; ita sane ut nullus nostrorum successorum pontificum dictum Othonem archipresulem confratrem nostrum, in omnibus que superius exarata sunt uel scripta audeat inquietare, uel in aliquo diminuere, sed magis quiete et secure conseruet ipsum successoresque suos. Nam si aliter,  qualiscunque homo sit dignitatis, qui hoc nostrum priuilegium qualibet causa, de omnibus que superius scripta sunt, infringere aut diminuere uoluerit, sciat se auctoritate Dei, apostolorumque  Petri et Pauli principum, quamuis nos indigni eorum uicariatione fungamur, a corpore et sanguine Domini nostri Iesu Christi esse alienum, et cum iniquis et transgressoribus a gremio sancte Ecclesie segregatum. At uero qui pro intuitu custos et obseruator in omnibus exstiterit, benedictionis gratiam et misericordiam a misericordissimo Domino Deo nostro consequi mereatur

Scriptum per manum Gregorii notari, et secretarii et scriniarii S. R. E. in mense Ianuario, indictione XIu. Bene ualete.



XX. IOANNIS PAPAE XIII EPISTOLA AD GUISADUM URGELLENSEM, PETRUM BARCINONENSEM, etc.  Significat se ecclesiam Tarraconensem Audonensi subiunxisse Attonemque archiepiscopum consecrasse ac pallio donasse. Cui ut obediant hortatur.
[Apud Florez 3, Espana Sagrada, XXuIII, 96.]


IOANNES episcopus, seruus seruorum Dei, uenerabilibus episcopis GUISADO Urgellensi, et PETRO Barchinonensi, et SONIARIO Helenensi, in Domino salutem.

Comperiat fraternitas uestra quod Tarraconensem Ecclesiam, que perpetuo ob paganorum incursum deficiente ad nichil redacta est, Ausonensi iniunximus, et ex duabus unam fecimus, in qua confratrem nostrum Attonem archiepiscopum, dato pallio, sicut olim Tarracone fuit, ordinauimus:  precipientes apostolice sedis auctoritate, et admonentes, ut eam erga eum subiectionem impendatis, quam quondam uestri antecessores Tarraconensis Ecclesie archiepiscopis intulerunt, et siue ipse, siue qui pro tempore in Ausonensi Ecclesia archiepiscopus fuerit, uestras sedes subiectas habeat, et post uos in eis episcopos ordinet et consecret.



XXI. IOANNES XIII MONASTERIUM S. MARIAE GLASTONIENSE TUENDUM SUSCIPIT. 
[MANSI, Concil. XIX, 23.]

Nouerit cunctorum notitia fidelium quod ego  Ioannes XIII, Conditoris clementia sancte Romane sedis existens indignus papa, gloriosi Anglorum regis Edgari, necnon et sancte Dorobernensis Ecclesie archipresulis Dunstani, submisso pulsatus sum rogatu pro monasterio Sancte Marie, uidelicet Glastingeberi, quod ipsi acti amore superni Regis in multis et magnis possessionibus ditauerant, monachorum inibi multiplicantes normam preceptoque regali firmauerant, quod et ipse facere non differam. Quorum assentiens benigne petitioni, in sinu Romane Ecclesie et beatorum apostolorum protectione eumdem locum suscipio, et priuilegiis astruo et corroboro, quo finetenus in eo quo nunc pollet permaneat monachali ordine. Ipsi quoque monachi de suis sibi adhibeant pastorem. Ordinatio uero tam  monachorum quam clericorum in arbitrio abbatis et conuentus sit. Decernimus etiam ut nulli omnino hominum eamdem insulam, causa placitandi, uel aliquid perscrutandi aut corrigendi, intrare liceat. Si quis autem id molitus fuit contraire, aut possessiones eiusdem ecclesie auferre, retinere, minuere, uel temerariis uexationibus fatigare, ex auctoritate Dei Patris, et Filii, et Spiritus sancti, sancteque Dei genitricis Marie, ac SS. apostolorum Petri et Pauli, omniumque sanctorum, perpetue sit addictus maledictioni, nisi resipuerit. Omnibus uero eidem loco iusta seruantibus sit pax Domini nostri Iesu Christi, amen, nostraque stipulatio inconuulsa permaneat.

Actum tempore Aelfardi eiusdem monasterii abbatis.



XXII. IOANNIS PAPAE XIII EPISTOLA AD EDGARUM REGEM ANGLORUM.  De episcopatu Wintoniensi expellendis clericis et introducendis monachis.


IOANNES episcopus, seruus seruorum Dei, EDGARO regi excellentissimo, atque omnibus episcopis, ducibus, comitibus, abbatibus et cuncto fideli populo Anglice gentis, Christianam salutem et apostolicam benedictionem.

Quoniam semper sunt concedenda que rationalibus queruntur desideriis, oportet ut uestre pie petitionis  studium in priuilegiis minime offendatur prestandis. Scimus enim, gloriose fili, imperii uestri dignitatem zelo diuine legis ita undique munitam, ut indesinenter pro uenerabilium locorum percogitet stabilitate; quatenus proueniente pro labore, schola Dominici multipliciter seruitii, et largitori omnium Deo abunde fructus referantur milleni. Quare, rex inclyte ac fili carissime, quod uestra excellentia per fratrem et cepiscopum nostrum Dunstanum ab hac apostolica sede, cui licet immeriti presidemus, exposcit, omnibus modis concedimus, auctoritate apostolica sancientes, ut de monasterio in Wintonia ciuitate, in honorem sancte Trinitatis et beatissimorum apostolorum Petri et Pauli constructo, quod uetus, differentia noui illius quod iuxta est cenobii,  cognominatur, canonici, domino episcopo, et omnibus catholice fidei cultoribus ex patentibus culparum suarum turpitudinibus odibiles, et in eisdem secundum impenitens cor eorum inuerecunde perdurantes, cum suo preposito, utpote uasa diaboli, eiiciantur: et sicut uestra sublimitas desiderat, dilectissimus frater et cepiscopus noster Ethewaldus, regularibus disciplinis apprime imbutus, monachorum secundum precepta regule uiuentium gregem enutriat, eisque inibi perpetuam mansionem statuat ille, qui eorum uitam ita sanctitatis moribus exornet, ut, pastore ad laboris sui premium uocato, non aliunde quam ex illa congregatione alter in locum regiminis succedat. Quod si impedientibus, quod absit, peccatis, ad hoc pontificale officium in eadem  congregatione idoneum inueniri minime posse contigerit, auctoritate apostolorum principis Petri, cui Dominus ac Saluator noster ligandi soluendique potestatem contradidit, precipimus ut nemo ex clericorum ordine ad huius regimen Ecclesie promoueatur; sed potius ex alia qualiter congregatione qui dignus inuentus fuerit monachus assumatur, et huic Ecclesie preficiatur. Si quis enim interea, quod non credimus, hec apostolice sedis priuilegii decreta irrita facere, et ea que nobis pie indulta sunt intaminare presumpserit: auctoritate eiusdem celestis clauigeri Petri, omniumque successorum eius, sciat se anathematis uinculo innodatum, et in illo magni iudicii die perpetualiter damnandum. In Christo ualeas, domine fili.



XXIII. IOANNIS PAPAE XIII PRIuILEGIUM PRO MONASTERIO S. MARIAE THANGMARSFELDENSI. 
[Apud Eccart, Historia genealog. princip. Saxon. super., 145.]


IOANNES episcopus, seruus seruorum Dei.

Credite speculationis impellimur cura ac ardore mouemur, pro uenerabilium locorum percogitare stabilitatione atque Deo seruientium securitate et hoc pro anime pio labore, ut anime Christo dicate, que si illi diebus eorum seruire decreuerunt, perseuerent imperturbate, nec non et illa maneant fine tenus firma que a Christianis in Dei laude contracta  sunt. Dilectus ac spiritualis filius noster Gero, sancte Coloniensis Ecclesie archiepiscopus, limina apostolorum digna deuotione uisitans, ac nobiscum plurima in statu religionis communicans, retulit se fratremque suum Thietmarum marchionem, Christi admonitos amore, quemdam locum in honore sancte Marie semper uirginis instaurasse, et in eo monachorum regulam sancti Benedicti obseruantium addidisse officiis. Huius loci ac religionis nostro suffragio ac priuilegio paratam stabilitatem fieri expostulauit. Cuius petitioni annuens, apostolica auctoritate statuimus, quod eidem loco ac congregationi fratrum, sine alicuius potentia, diuino ministerio instare liceat. Nec episcopis, uel potestati eorum in aliquo intermittere, uel retrorsum  distrahere liceat; sed ea, que modo habent, uel habituri sunt, abbas eorum cum monachis ordinanda constituat, nulli quidquam cuiuslibet obsequii debeant preter tantum pro Christianis diuinam orationem. Imperatorem defensorem appellent, ac pio inter se electo abbati procurationem commendent. Solum religionis statum episcopis, si intersit, requirat. Huic, si forte labatur, corrigendo adsit. Ceterum de seruitio aliquo immunem relinquat ipsum locum. Aduocatum de ipsa progenie, si forte in bonum faueant, eligant. Sin autem uim aut incommodum inferre moliuntur, ubi sibi placent, timentem Deum, ac stabilitati fauentem secure perquirant. Si quis autem hanc nostram auctoritatem uiolare tentauerit, anathematis uinculo  astrictus gehenne tormenta sine fine se subire dolebit.

Scriptum per manum Stephani, scriptoris sancte Romane Ecclesie, in mense Ianuario, indict 15.---Data octauo Kal. Ianuar. per manum Witloni episcopi et bibliothecarii sancte sedis apostolice, anno pontificatus domni Ioannis sanctissimi 13 pape, 7 imperii domni Ottonis maioris 10, iunioris 4, indictione quinta decima.



XXIu. RESCRIPTUM IOANNIS PAPAE XIII PRO EXCOMMUNICATIONE INuASORUM POSSESSIONUM MONASTERII S. SYMPHORIANI DIeCESIS AUGUSTODUNENSIS. 
[Apud Mansi, Concil., tom. XuIII, col. 450.]

 Ego in Dei nomine IOANNES papa, sedis apostolice et Romane urbis apostolicus, diuina clementia largiente, notum uolo fieri omnibus qualiter ueniens quidam episcopus a partibus Galliarum, nomine Girardus, Augustodunensis ciuitatis presul egregius, pro regis etiam amore, et beati Petri principis apostolorum seruitio Romam expetiit, nostram honorifice aggressus presentiam. Qui dum nobis pro sua industria et honoris magnificentia gratus, acceptabilis et charus existeret, dum de pluribus sermo inter nos haberetur, manifestauit mihi humillime reclamando de quibusdam hominibus qui terram de suo episcopatu presumptuose et uiolenter tenere uidentur. Insuper deprecatus est ut eos  excommunicaremus, et maledictionis iaculo illos damnaremus. Cuius petitionem beneuole suscipiens, iussi ego Ioannes papa, seruus seruorum Dei, talem excommunicationem et maledictionem fieri, scriptam manu propria Benedicti archiepiscopi nostri. Coniacet autem eadem terra in patria que dicitur Prouincia, de abbatia S. Symphoriani. Quicunque ergo eam tenent terram S. Symphoriani, aut aliquid ex terra S. Nazarii, sine assensu Girardi eius ciuitatis episcopi ex auctoritate Dei Patris omnipotentis, et Filii, et Spiritus sancti, omniumque sanctorum Dei; potestate insuper beati Petri senioris nostri, cum ceteris apostolis quibus data est potestas ligandi atque soluendi, et ex ministerio nostro, sint excommunicati et anathematizati, atque  a liminibus sancte Dei Ecclesie alienati, nisi conuersi ad satisfactionem uenerint. Omnes enim maledictiones que in ueteri Testamento et Nouo scripte sunt, ueniant super eos nisi ad emendationem uenerint. Sint maledicti in ciuitatibus, in uillis, in agris, in uiis, in castellis, in siluis et in omnibus locis. Deleantur de libro uiuentium, et cum iustis non scribantur, nisi resipiscendi ad satisfactionem et emendationem uenerint. Fiat.



XXu. IOANNIS PAPAE XIII EPISTOLA AD GLORIOSISSIMUM [COMITEM BARCINONENSEM?]  Presulem Attonem Gerundensis diecesis gubernatorem constituit.
[Apud Florez, Espana sagrada, tom. XXuIII, pag. 252.]


IOANNES seruus seru. Dei . . . . . . . gloriosissimo . . . . . . . . . . . . tionem et carissimam salutem filiationi . . . . . . . . . . .

Agnouimus qualiter in uestris partibus qu . . . . . . . . . subito sacerdotes efficiunt, quod grauissimum et detestabile omnium debet esse Christi fidelium. Unde quia omnium Ecclesiarum Dei nos sollicitudo coarctat, tam pestiferum et in no . . . . . . . . . . . . . gno uestro, et a cunctis catholicis Christianis funditus eradicare satagimus fulti et . . . . . . . . . . sanctorum Patrum auctoritas maxime beatissimi pape Gregorii ubi inter cetera . . . . . . episcopo Augustodunensi scribens ait  . . . . . oc quoque ad nos peruenisse non dissimile dignum detestatione comperimus, quod quidam desiderio honoris inflati, defunctis episcopis, tonsurantur, et fiunt repente . . . . . sacerdotes . . . . . atque inuerecunde religiosi propositi ducatum arripiunt, qui nec esse adhuc milites didicerunt. Q . . . . . d putamus quid isti subiectis prestaturi sint, qui antequam dicipulatus limen attingant tenere locum magisterii non formidant, qua de re necesse est, ut si quamuis inculpati quisque sit meriti, ante tamen per distincta ordinis ecclesiastici exerceatur officia, uideat quod imitetur, discat quod doceat, informetur quod teneat, ut po . . . . . . . errare, quiet . . . . . . . err . . . . demonstrare.  Diu ergo religiosa meditatione poliatur ut . . . . . . at, et sic lucerua super candelabrum posita luceat, ut aduersa uentorum uis irruens conceptam eruditionis flammam non exstinguat, sed augeat. Nam cum scriptum sit, ut prius quis probetur, et sic ministret, multo amplius ante probandus est, qui populi intercessor assumitur, ne fiant cause ruine populis sacerdotes mali. Nulla igitur contra hoc excusatio, nulla potest esse defensio, quia cunctis liquido notum est que sit in huius rei diligentia sancti egregii sollicitudo doctoris, qua neophytum ad ordines uetat sacros ascendere. Sicut autem tunc neophytus dicebatur, qui in initio sancte fidei erat eruditione plantatus, sic modo ne ophitus censendus est, qui repente in religionis habitu plantatus  ad ambiendos honores sacros irrepserit. Ordinate ergo ad ordines ascendendum est. Nam . . . . . . ad summa loci fastigia postpositis gradibus per abrupta querit ascensum, et quia Gerundensem Ecclesiam sine plebis et populi electione episcopum neophytum consecratum audiuimus, quoniam nulla ratio sinit ut inter episcopos habeatur, quod nec a clericis sic electus, nec a plebibus expetitus, modis omnibus uolumus et iubemus, et eiusdem S. Gerundensis Ecclesie Attonem uirum uenerabilem archipresulem, et confratrem nostrum prouisorem, et gubernatorem ipsi Ecclesie in omnibus preesse constituimus, ita sane ut plebem et populum sibi commissum sic iuste et canonice regat, quatenus pro ill . . . . redditurus . . . . . Iudici . . . . . . . .



XXuI. IOANNIS PAPAE XIII EPISTOLA AD UNIuERSOS EPISCOPOS BRITANNIAE CITERIORIS. 
[Marten. Thes. Anecd. III, 868.]
uetat ne Turonensi archiepiscopo resistant, donec ipse de eorum controuersia iudicium tulerit


IOANNES seruus seruorum Dei, episcopus Romane urbis, in Christo fratribus uniuersis episcopis citerioris Britannie salutem in Christo et uisitationem.

Quia uice beati Petri apostolorum principis, Domino Deo dignante, omnium ecclesiarum curam suscepimus, sollicitudinem qua uniuscuiusque fides integra in eodem Domino reseruetur, sine qua nullus  ei placere ualebit, ubique seuere obseruare debemus. Ideoque notum sit uobis quoniam carissimus frater noster Arduinus, sancte Turonensis Ecclesie archiepiscopus, ueniens ad apostolorum limina Romam oratum, interpellauit nos quod iura sui archiepiscopatus, que ab antiquis temporibus per decreta sanctorum pontificum sancte Romane matris Ecclesie suis predecessoribus concessa et confirmata fuerunt, a uestro archiepiscopo et suis decessoribus per uiolentiam et paganorum Normannorum contrarietatem sublata uidentur. Unde apostolica auctoritate uobis sciatis  interdictum, ne illius ullo modo iuri resistatis deinceps, de omnibus que predictus archiepiscopus confirmat archiepiscopatui  suo pertinere debere, quousque ille uester archiepiscopus, aut aliquis ex uobis cum Arduino archiepiscopo, siue cum suo suffraganeo, uel alio fideli misso ad nostram sanctam matrem Ecclesiam ueniat, ut ibi precognitis causis inter uos et illum, quod equum comprobabimus, definiatur ad laudem Dei et Domini nostri Iesu Christi. Quod si aliter quam iubemus contra uoluntatem eius feceritis, cognoscatis uosmetipsos Dei et B. Petri principis apostolorum, per nostre humilitatis mandatum, auctoritate excommunicatos ab omni ecclesiastico officio.  Quod si uero debitam reuerentiam circa predictum fratrem nostrum obseruare  uobis placuerit, secundum iustitie decretum a sancta Romana Ecclesia statutum, permaneatis cum Dei bebenedictione in unitate nostre catholice communionis. Interea sciant regni uestri homines, maxime nobiliores, nominatim Berengarius, et filius suus Conatus, et Hel cum fratre suo Guerech, cum ceteris maioribus, ut si contra iustitiam inobedientes fuerint huic nostre iussioni, et contrarii seu rebelles exstiterint predicto fratri nostro Turonensi episcopo, sint et ipsi excommunicati et nostra benedictione apostolica priuati.



XXuII PRIuILEGIUM IOANNIS PAPAE XIII PRO MONASTERIO CLUNIACENSI.  Hicterio Arelatensi, Amblardo Lugdunensi, Theutbaldo uiennensi, Stephano Claromontensi, Aimoni ualentinensi, etc., Maiolum abbatem Cluniacensem eiusque monasteria commendat.
[Bullar. Cluniac. 5.]


IOANNES episcopus, seruus seruorum Dei, fratribus et cepiscopis per urbes Galliarum consistentibus et presidentibus, HICTERIO scilicet Arelatensi, AMBLARDO Lugdunensi, TEUTHBALDO uiennensi, STEPHANO Claramontensi, AIMONI ualentinensi, WIDONI uesontiensi, ADONI Matisconensi, FROTGARIO Cabilonensi, WIDONI uallauiensi, LONDRICO Auenionensi, GERALDO Geneuensi, MAGNERIO Lausanensi, LUBOINO Lurensi, ROSTAGNO uiuariensi, apostolice gratiam benedictionis et gloriam eterne beatitudinis.

 Letamur ualde in Domino et exsultamus quod dilectio Dei et caritas proximi, quam uos studiosissime multorum relatione audiuimus custodire, ad uias Domini et mandata facit uos subtiliter anhelare, ut pontificatus uestri discretum regimen multis sancte Ecclesie filiis necessarium prestet leuamen. Quod manifestis probationibus uos semper facere desideramus pie et commonemus ut uirtutum pennis ad celestia conuolantes plures ad Christum populos trahere post uos possitis. Nostrum namque est uos hortari ne Domini disciplinam, per quam peruenitur ad gloriam, paruipendatis aut negligere uetitis. Quoniam uos estis, ut ait Dominus, lux mundi et sal  terre, quibus commisit Dominus iehsu Christus Ecclesiam suam regendam, quam acquisiuit sanguine suo. Notum itaque uobis facimus, dilectissimi, quod latior et amplior specialissime nobis est, caritas circa monasterium Cluniense, cui sapienter et beate preest carissimus filius noster domnus Maiolus abbas uobis, ut credimus, bene notus ut pote uir religiosus, quem uobis attentius et diligentius cum monasteriis omnibus, que eius sunt subiecta regimini, commendo; uestramque beatitudinem precor quod Dei amore, ac ueneratione beati Petri apostolorum principis, nostre quoque dilectionis affectu, protectores sitis cenobiorum sibi commissorum. Nostra insuper auctoritate beati Petri uice  fulta et roborata, Dei omnipotentis disponente gratia, uos commonefacio, ut quicunque potens, uel persona alicuius momenti preeminens res seu possessiones iam dictorum locorum peruadere ausu nefario tentauerit, censuram uestre excommunicationis districtissimam, mox ut cognoueritis, irreuocabiliter et acrius incurrat, et a conuentu fidelium segregetur, per uestram necne testificationem satis formidabilem uinculo nostre excommunicationis se nouerit colligatum, donec satisfactione congrua resipiscat, et predicti monasterii patri Maiolo humilitatem exhibeat ueniam postulando et consequendo. Denique uos adiuro sub inuocatione sanctissime et indiuidue Trinitatis atque auctoritate apostolica enixius precipio, et, ut fratres carissimos rogo, non  licere uobis preterire hoc nostri pondus precepti, quod et sancte Ecclesie exaltatio et uestra ad eterna bona est prouectio. Te etiam, frater et cepiscope Stephane, in Domino alloquor pro insita bonitate tibi ut compellas Amblardum fidelem tuum Celsinianensi cenobio propriam terram, quam hactenus eidem subtraxit monasterio, [restituere], ut tuo iudicio correctus ligamina terribilis excommunicationis et penas eterne damnationis euadere possit; quoniam si non resipuerit, interminabili anathemate ferietur. Res quoque exigit ut tibi aliqua dicamus, frater carissime, et amande domne Ado episcope, quem, licet non uiderimus, ex nomine nouimus in omni spirituali bonitate. Efflagitamus itaque benignissimam tue paternitatis dulcedinem, ut quo uicinior esse  uideris prefati monasterii schole, et tua protectione pro tuo posse celerior fratrum necessitatibus occurrat, qui te ex abundanti caritate diligunt et ulnis totius amoris perfectissime ambiunt, et amplecti desiderant. Quocirca Cluniensis monasterii semper esto protector, sicut beati Petri es fidelis amator.



XXuIII. IOANNIS PAPAE XIII PRIuILEGIUM ADALBERONI REMENSI ARCHIEPISCOPO CONCESSUM.  Confirmat decretum Adalberonis qui monachos in Mosomensi cenobio pro canonicis collocarat.
[Apud Mansi, Concil. tom. XIX, col. 31.]

IOANNES episcopus, seruus seruorum Dei, carissimo  in Domino fratri ADALBERONI sancte Remensis Ecclesie dignissimo archipresuli, perpetuam in Domino salutem.

Si ecclesias longe lateque diffusas diuino nutu in sancta religione crescere cognoscimus, Deo omnipotenti laudibus exsultare gratiasque iuges referre debemus. Quapropter cognouimus tua industria stabilitum in Mosomo castro, quod est super fluuium Mose, in ueneratione Dei genitricis Marie, monasterium monachorum religione deculatum [for. decoratum, uel a decus decusatum], tuisque proprietatibus, ecclesieque tue, terris et ecclesiis dotatum, quod sub pagina B. Petri, apostolorum principis decreti, nostrique, te orante, suscepimus. Insuper  locellum, qui a Stephano uiro illustri atque eius coniuge Freduide, Tin nomine constitutus, sanctoque Remigio suppositus fuit, quem eidem monasterio Mosomo, quia per se ob exiguitatem rerum stare non poterat, contulisti, collatis rebus in compensatione B. Remigio, consentientibus fratribus. Ut autem cognoscat uniuersa Ecclesia nos unanimiter assentire: a te collata uel conferenda, seu a quibuslibet, in terris cultis et incultis, uineis, pratis, ecclesiis, mancipiis utriusque sexus; aquis, aquarum decursibus, in omnibus ad supradictum monasterium pertinentibus, B. Petri apostolorum principis, et nostri, firmamus decreto, quatenus sine liuore oblatrantium locus quietus et inuiolabilis iugiter permaneat. Si quis interea, quod non credimus,  temerario ausu contra ea que ab hac nostra auctoritate pie et firmiter per hoc nostrum priuilegium disposita sunt, ire tentauerit, uel hec que a nobis ob laudem Dei pro stabilitate iam dicti monasterii, statuta sunt, frangere et in quoquam transgredi, sciat se auctoritate B. Petri, cuius, quanquam immeriti, uices agimus, anathematis uinculo innodatum, et cum diabolo et Iuda traditore Domini nostri Iesu Christi eterno incendio concremandum. At uero qui pio intuitu obseruator in omnibus exstiterit, custodiens nostri apostolici constituti ad cultum Dei respicientis preceptionem, benedictionis gratiam et delictorum suorum indulgentiam consequatur, et uite eterne particeps efficiatur.

Scriptum per manum Stephani scriniarii sancte  Romane Ecclesie, in mense Aprili. Data per manus Andree episcopi IX Kalend. Maii, anno pontificatus domini nostri sanctissimi [Ioannes], et tertii decimi pape, septimo; imperii autem D. Ottonis maioris Augusti XI, iunioris II, quinto, in mense Aprili, indictione Xu.



XXIX. IOANNIS PAPAE XIII EPISTOLA AD ADALBERONEM REMENSEM ARCHIEPISCOPUM.  Priuilegium monasterii S. Remigii.
[MANSI, Concil., XuIII, 485.]

IOANNES episcopus, seruus seruorum Dei, diiectissimo in Domino fratri ADALBERONI, sancte Remensis  Ecclesie dignissimo archipresuli, perpetuam salutem.

Conuenit apostolatui nostro, pro uniuersis Dei Ecclesiis, ne damna rerum suarum sustineant, sed magis semper in melius augeantur et crescant, curam habere. Igitur quia fraternitatis tue dilectio nos postulauit, quatenus monasterium quod corpore beati Remigii nobilitatur, priuilegio sancte nostre sedis apostolice muniremus, quod ad Dei omnipotentis laudem, et eiusdem beati Remigii honorificentiam, nullius hominis auaritia et temeritate ualeat in quoquam uiolari, et minui, sed potius augeatur et crescat. Quapropter per interuentum tue dilectionis, archimonasterio quod in Francia situm est non longe a ciuitate Remensi, cui preesse uideris,  confirmamus et corroboramus hoc nostre auctoritatis priuilegio omnes possessiones, omnesque res mobiles et immobiles, que dici et nominari possunt, de terris, uineis, seruis et ancillis, colonis et colonabus, edificiis et habitationibus, thesauris, et ornamentis, et quibuslibet pecuniis. Statuentes sub diuini iudicii obtestatione, et anathematis ualidis interdictionibus, ut nunquam, neque ullus rex, neque archiepiscopus uel episcopus, uel etiam quorumlibet hominum magna paruaque persona, presumat eidem archimonasterio ad damnum siue molestiam incumbere, siue de rebus et possessionibus ipsius auferre et alienare. Promulgamus autem et hoc auctoritate B. Petri, apostolorum principis, per huius nostri apostolici priuilegii constitutionem, ut omnia que a  te uel a quibuslibet Christi fidelibus eidem archimonasterio donata sunt, uel in futurum donata fuerint, firma stabilitate ad ius et dominium ipsius permaneant: nec licentia sit cuiquam homini, uel conferre, uel alienare quid ex omnibus que ad illud pertinent, nisi ad communem utilitatem roborandam iustitie, et gratiam competentis commutationis. Insuper abbatiam Sancti Timothei, quam eidem Sancto Remigio ad usum hospitalitatis tua largita est industria, quatenus cum tuorum, tum etiam successorum atque monachorum, ad hospitum necessaria, rara beneuolentia non deficiat, abbas loci prouideat, atque ad communem utilitatem distribuat: ita duntaxat, ne archiepiscopalis affluentia in suis nimium, non prout ferre locus possit, excedat. Si quis autem,  quod non optamus, nefario ausu, contra huius nostri apostolici priuilegii paginam sciens agere presumpserit, sciat se Dei et S. Petri apostolorum principis, nostreque humilitatis iudicio excommunicatum, imo anathematizatum cum diabolo et omnibus impiis, quibus preparatus est cruciatus eternus. Qui uero pio intuitu hoc obseruare et custodire studuerit, a misericordissimo Domino Deo nostro benedictionis gratiam, et eterne uite gloriam inter sanctos et electos consequi mereatur.

Scripta per manus Stephani scriniarii sancte Romane Ecclesie, in mense Apr. indict. 15. Datum per manum Andree episcopi uIII Kalend. Maii, anno pontificatus domini nostri Ioannis sanctissimi et tertii decimi pape 8, imperii autem domini Ottonis  maioris Augusti 11, Iunioris uero 5, in mense 4, indictione quinta decima.



XXX. IOANNIS PAPAE XIII PRIuILEGIUM PRO MONASTERIO S. SALuATORIS PAPIENSI.  1. Monasterium sancti Saluatoris Papiensis a quacunque iurisdictione ecclesiastica, uel seculari immune, sub sancte Romane Ecclesie protectione et patrocinio fore declarat. 2. Baptismum in ecclesiis monasterii conferre permittit. Chrisma et ordines sacros a quocunque episcopo recipiendi facultatem indulget. 3. Abbatem e gremio monasterii a monachis eligendum, et a quocunque episcopo consecrandum, statuit. 4. Decimas bonorum monasterii a quocunque exigi interdicit. 5. Excommunicationem aduersus diripientes et perturbantes bona eiusdem promulgat. 6. Benedictionem benefactoribus elargitur.
[MARGABINI, Bullar. Casin., pag. 45.]


Pax Dei.---IOANNES episcopus, seruus seruorum Dei, dilecte mee, et in spiritualibus filie domne ADELAIDAE serenissime Auguste imperatrici.

Quoniam concedenda sunt que rationabilibus desideriis pertinere noscuntur, nostri apostolatus auctoritate, ad roboranda pia deuotione sancta loca construentium, in prestandis priuilegiis debet minime abnegari. 1. Igitur excellentie uestre laudabilis mansuetudo postulauit a nobis, quatenus monasterium Dei, et Domini nostri Saluatoris, situm non longe a Ticinensi ciuitate, quod ad laudem et gloriam nominis eius modo edificasse, renouasse, et  exstruxisse, religiososque monachos aggregatione, sub uenerabilis abbatis regulari institutione excoluisse, et ex propriis rebus ditasse uidemini, priuilegiis sancte Romane et apostolice sedis, modis omnibus decoretur, ut sub patrocinio, et tuitione sancte nostre, cui Deo auctore deseruimus, Ecclesie constitutum, nullius Ecclesie iuri et ditioni submittatur. Et ideo uestris piis desideriis fauentes, hac nostra apostolica auctoritate decernimus, id ipsum prefatum Domini nostri Saluatoris monasterium amodo, et usque in finem seculi, sub patrocinio et tuitione sancte Romane Ecclesie, et apostolice matris Ecclesie, cum omnibus que ad illud pertinent, pertinendum. Statuimus namque sub  diuini iudicii obtestatione et beati Petri apostolorum principis, nostreque humilitatis interdictione, ut nullus unquam, imperatorum, regum, episcoporum et ducum, marchionum, comitum, uicecomitum, gastaldionum, nullusque hominum in quolibet ordine et ministerio constitutus, audeat moleste causis eidem monasterio incumbere, uidelicet de rebus et possessionibus, de ustensilibus et ornamentis que ei pertinere uidentur, quoquomodo auferre aut alienare presumat. Nec quamlibet malitiam, et iacture molestiam, ibidem siue pacis tempore, siue belli ipsi inferre conetur. Profecto eum semper, ut predictum est, firma stabilitate, sub patrocinio et tuitione sancte nostre Romane matris Ecclesie permanendum decernimus, confirmamus et concedimus.---2.  Baptismum etiam in eisdem ecclesiis monasterii pertinentibus, licenter fieri, apostolica auctoritate, permittimus; chrisma uero uel quidquid ad sacrum ordinem pertinet, a quacunque ecclesia, uoluerint, nostra auctoritate accipiant. 3. Post obitum autem abbatis nemo ibi abbatem constituat, nisi quem consensus et communis uoluntas fratrum ex ipsa congregatione elegerit. Electo uero abbate, sit facultas omni tempore presulem eligere, qui tam sibi quam ceteris fratribus cum timore Dei, totiusque congregationis conniuentiam, ubicunque uoluerint consecrationis insignia, huius nostre auctoritatis priuilegio absque ullo pretextu conferat datione . 4. Simili quoque definitione, iuxta desiderium uestrum, precellentissima filia, decernimus, ut decime  reddituum predicti monasterii Domini Saluatoris a uobis fundati, a nullius ecclesie presule, quouis ingenio exigantur. 5. Promulgantes nempe, et auctoritate beatissimi Petri apostolorum principis, coram Deo et terribili futuro examine, per huius nostri apostolici priuilegii constitutionem, sancimus, ut uniuersa que a nobis in rebus mobilibus et immobilibus prefato monasterio oblata et concessa sunt, necnon et possessiones que a regibus, et principibus, sui quibuslibet Christi fidelibus collate sunt, fuerintue in posterum, inconcussa stabilitate ad eius et dominium ipsum perpetuis temporibus perseuerent. Nec licentia sit, ut dictum est eidem sancto monasterio pertinentibus, cuiquam magne parueque persone diripere aliquid et auferre, ut profecto ad Dei laudem securum et  tranquillum, iuxta id, quo munitum patrocinium, tuitione sancte sedis apostolice fore decreuimus, bene dotatum, et in melius dotandum permaneat. Si quis autem, quod non optamus, nefario ausu, presumpserit hec, que a nobis ad honorificentiam Domini Dei Saluatoris nostri, pro stabilitate ipsius monasterii statuta sunt, transgredi, sciat se anathematis uinculo, et excommunicationis innodatum, et cum diabolo, et omnibus impiis eterni incendii atrocissimo supplicio deputatum. 6. At uero, qui pio intuitu custos et obseruator eorum exstiterit, omnimode benedictionis gratiam, omniumque suorum peccatorum absolutionem et indulgentiam, et celestis uite beatitudinem, cum sanctis et electis a misericordissimo Domino nostro consequi mereatur in secula seculorum.  Amen.

Scriptum per manus Stephani scriniarii sancte Romane Ecclesie, in mense Aprili, indictione suprascripta 15.

Bene ualete. Pax.

Data uIII Kal. Maii per manus uuidonis episcopi bibliothecarii sancte sedis apostolice anno pontificatus domni nostri Ioannis sanctissimi ac religiosissimi XIII pape; imperii uero domni Ottonis maioris XI, iunioris autem u, in mense, et indictione 15 suprascripta.



XXXI. IOANNIS PAPAE XIII EPISTOLA AD PETRUM EPISCOPUM PAPIENSEM. [Anno 972.] Monasterium sancti Saluatoris Papiensis ab Adelaida imperatrice erectum et dotatum protectioni, non autem iurisdictioni episcopi Papiensis, committit.
[MARGARINI, Bullar. Casin. II, 47.]


IOANNES episcopus, seruus seruorum Dei, PETRO uenerabili episcopo sancte Ticinensis Ecclesie salutem.

Cum pie desiderium uoluntatis, et laudande deuotionis intentio, sacerdotalibus sit semper studiis adiuuanda, cura est sollicitudini adhibenda, ut ea que pro quiete religiose congregationis fuerint ordinata, nec dissimulatio negligere, nec quedam ualeat presumptio perturbare, scilicet, sicut hoc quod rationis exigit utilitas oportet definiri, ita quod definitum  fuerit, non debet uiolari. Et quia precellentissima filia nostra Adelaidis Augusta diuini amoris feruore succensa, non longe a menibus Ticinensis ciuitatis, monasterium in propriis constituit, sanctosque, ac uenerabiles cenobitas ibidem undecunque potuit, colligere curauit, qui in sancte conuersationis proposito, secundum beatissimi Benedicti normam regularem sub abbate uiuentes, incessanter Dominum maiestatis exorare, tam pro requie prioris uiri sui gloriose memorie Lotharie regis, quamque pro statu imperatoris clementissimi filii nostri Ottonis inuictissimi Augusti, simul etiam communis filii, et eorum, ac nostri item Ottonis augusti sueque anime mercede, predictumque monasterium liberaliter possessionibus dotauerit, necessariisque omnibus  uota, id quod sibi pie uisum est pro habitantium sustentatione cumulauerit, bene fratrum reuerendissime, tua sanctitas; cui ne uoluntas unquam duceretur in ueritum, et ea, que pro quiete monachorum disposita fuerant turbarentur, queque contulit in iure eidem monasterio apostolica petiit auctoritate firmari. Hec quoque sue petitioni subiungente, ut eidem monasterio tam in dispositione rerum, quam in ordinatione abbatis, quedam pariter priuilegia largiremus; sciens quippe eam apostolice sedi reuerentiam a fidelibus exhiberi, ut que eius fuerint decreto disposita, nullius deinceps usurpationis molestia quatiantur. Unde quia effectum, et imperialis uoluntas, et tam pia pro seruorum Dei quiete,  sollicitudo expostulabat, iuxta petitionem eiusdem precellentissime filie nostre Auguste, prefato eidem monasterio in honorem Domini Saluatoris constituto, sancte sedis apostolice priuilegia gratanter indulgemus, ubi omnia, que amplectende uoluntatis eius studium deposcebat, apostolice auctoritati annisu firmata sunt. Statuentes inter alia ut nullus episcoporum uicinarumque ecclesiarum, quilibet sacerdos in idem monasterium sibi ius ecclesiasticum aliquomodo uindicet, ac defendat, nisi forte a parte monasterii, licet a fratribus pro negotio aliquo ecclesiastico, fuerit inuitatus. Et quoniam, fratrum dilectissime, locus ipse, ubi predictum monasterium exstructum est, ad diecesim sancte Ticinensis ecclesie, cui tua fraternitas, Deo auctore,  preest hactenus pertinuisse dignoscitur, ne sub hac occasione, in eodem monasterio alicuius potestatis prerogatiuam tibi aliquando usurpare presumas, ex beati Petri apostolorum principis, nostreque humilitatis auctoritate, modis omnibus interdicimus. Postulatus uero a parte monasterii, scilicet a fratribus, uisitationem tuam illis, respectu diuini amoris, deuote exhibe; non autem petitus monasterii secreta ullatenus adire presumas, ne per aduentus tui presentiam, in seruorum Dei recessibus, popularis occasio prebeatur. Hec namque omnia, que, tibi in presenti de sepedicto monasterio interdicimus. cunctis etiam, qui in eo, quo es ordine, locoque successerint, sub interminatione diuini iudicii, beati  quoque Petri apostoli, nostreque humilitatis auctoritate, sibi eternaliter interdicta cognoscant. Tu uero, frater, ea que a nobis statuta sunt, sacerdotali sicut decet studio inuiolata conserua, nec ea patiaris in aliquo temerari, scilicet in custodiendis eis fraternitas tua se semper exhibeat, quatenus et omnem inquietudinis occasionem de loco uenerabili excludat, et aliis similia operari persuadeat, diu se in custodiendam uoluntatem nostram, sollicitam, ut decet exhibuerit, et deuotam. Huius autem censure cautionem, duplici tenore scribi decreuimus, statuentes, ut una inter tue ecclesie scrinia, aliam uero ab abbate seruetur monasterii.

Scriptum per manus Stephani scriniarii sancte Romane Ecclesie in mense Aprilis, indictione 15,  anno Domini 972.



XXXII. IOANNIS PAPAE XIII LITTERAE DE INSTITUENDO EPISCOPATU PRAGENSI  . 
[Apud MABILL. Acta Sanctorum ord. S. Bened., Sec. u, pag. 833.]

IOANNES seruus seruorum Dei BOLEZLAO, catholice fidei alumno, apostolicam benedictionem.

Iustum est beniuolas aures iustis accommodare petitionibus, quia Deus est iustitia, et qui diligunt Deum iustificabuntur; et: Omnia diligentibus Deum cooperantur in bonum. Filia nostra soror tua, inter ceteras haud abnegandas petitiones, cordi nostro  dulces intulit ex parte tui preces, scilicet ut nostro assensu in tuo principatu, ad Dei laudem et gloriam Ecclesie, liceret fieri episcopatum. Quod nos utique leto animo suscipientes, Deo gratias retulimus, qui suam Ecclesiam semper et ubique dilatat, et magnificat in omnibus nationibus. Unde apostolica auctoritate et sancti Petri potestate, cuius, licet indigni, tamen uicarii sumus, annuimus et collaudamus; atque incanonizamus, ut ad ecclesiam Sancti uiti et Sancti Wenezlai martyrum fiat sedes episcopalis; ad ecclesiam uero Sancti Georgii martyris sub regula sancti Benedicti, et obedientia filie nostre Marie sororis tue, constituatur congregatio monialium. uerumtamen non secundum ritum aut sectam Bulgarice gentis, uel Ruzie, aut Slauonice lingue,  sed magis sequens constituta et decreta apostolica, unum potiorem, ad placitum Ecclesie totius, eligas in hoc opus clericum, Latinis apprime litteris eruditum:  qui uti uomere, noualia cordis gentilium scindere, et triticum bone operationis serere, atque manipulos frugum uestre iustitie Christo reportare sufficiat. ual.



XXXIII. Ioannis XIII pape priuilegium pro Ecclesia Arelatensi. 
[BOUCHE, Hist. de Prouence, II, 36.]

IOANNES episcopus, seruus seruorum Dei, diuine pietatis nutu sedis apostolice humilis papa, YTERIO condigno fratri Arelatensis Ecclesie metropoli, pariterque archipresuli, salutem et benedictionem optat in euum, etc. THETBALDO uiennensis Ecclesie  archipresuli eiusque suffragantibus uniuersis, AYMERICO prime Narbonensis uenerabili archiepiscopo cum suis subiectis; SYLuESTRO secunde Narbonensis digno archipresuli, suisque subiacentibus domino uidelicet, LAUDERICO, THEODERICO, AYRANDO, HONORATO, PONTIO et HUMBERTO dignissimis Ecclesiarum suarum pastoribus communem ac perennem eternitatis gloriam.

Scitote uos rectores fore clauesque celestis ianue uobis a Deo potestatem ligandi ac soluendi, etc. Doleo itaque et uehementissime contristor super tanti sceleris causa, que a multorum hominum ore creberrime nostris conspectibus diffamatur, quia primas Arelatensium que principatum et caput obtinet ceterarum Ecclesiarum secunda a Romana  sed e multimodis lacerationibus euiscerata iacet, et conculcatam fore audiuimus, impletam in ea prophete sententiam dicentis, Sedet in tristitia domina gentium; quapropter uobis et cunctis Ecclesiarum Dei fidelibus propriis apicibus designare cupimus querelam tanti sacrilegii, cur predictus eiusdem Ecclesie antistes nequiter assidua confligatur iniuria. Ea namque iuuamina que a largitoribus nostre Ecclesie sunt, semper cedenda sciatis a nobis plenissime fore largienda. Hunc igitur a clauigero regni celestis, nostreque inclyte potestatis auctore, nostraque prouidentia sue quoque cessionis coacti, largimus ei integram habere licentiam, et potestatem abominandi, gladio quoque excommunicationis feriendi eos, qui ei contrario  obstiterint. Quod nos uere ut omnibus cognitum est abnegare non ualemus. Quamobrem obsecrando uobis precipimus, atque fraterne flagitamus,  ut omnes qui ausu temerario terram sanctuarii fuerint ausi contingere, uel in aliquo ledere, et iniurias ei inferre, nullius admirantes personam plenissimum usquequaque faciatis legere, et secus sanctorum canonum precepta grauiter eos corrigite. Postremum uero si necesse fuerit tempore et hora qua ipse uos deprecando admonuerit, cum ipso pariter gladio excommunicationis percutite, tenor autem nostre excommunicationis iste est quem uos uolumus roborare atque confirmare.

Auctoritate sancte et ineffabilis Trinitatis, id est Patris, et Filii, et Spiritus sancti, sint excommunicati, partem habeant cum Dathan et Abiron quos terra uiuos absorbuit; cum Iuda quoque, qui  Dominum tradidit, eternis incendiis concrementur; domus quoque eorum uastentur, sintque cum diabolo in igne, cuius ignis non moritur, et uermibus qui non moriuntur. In presenti seculo sentiant eamdem penam quam sentit Herodes, qui consumptus a uermibus exspirauit. Adiungat eis Dominus pestilentiam, donec pereant de terra et de his que sunt in ea. Percutiat eos Dominus egestate, febri, frigore, ardore et estu, et persequentur eos omnia mala hec, donec euellantur a sedibus paradisi; feriat eos quoque Dominus ulcere, et parte corporis per quam stercora digeruntur. Scabie quoque, et prurigine, ita ut curari non possint. Amentia et cecitate a Domino feriantur; habeant quoque consortium cum Ario, cuius intestina in secessum egressa sunt. Maledictione perpetua, maledicat eos Pater  eternus, nisi se ad emendationem preparauerint, et sint sancte Dei Ecclesie liminibus sequestrati, et a consortio fidelium Christianorum omnium segregati, et insuper perpetuis anathematis uinculis innodati, ita ut non queant solui usque peruenerint ad emendationem congruam. Maledicti sint dormientes, et maledicti uigilantes; maledicti egredientes, et maledicti regredientes; maledicti edentes et bibentes, et maledicti esurientes et sitientes. Maledicti sint operantes, et maledicti ab opere cessantes; maledicti in domo, maledicti extra domum; maledicti sint in ciuitate, maledicti extra ciuitatem; maledicti sint in uillis, maledicti in montibus; maledicti in uallibus, maledicti in siluis; maledicti in pratis; maledicti in aquis; maledicti  in omnibus locis, nisi se correxerint. Auferantur de partibus meritorum sancte Dei genitricis Marie omniumque aliorum sanctorum; recludanturque in baratro inferni. Ad postremum autem gladio perenniter excommunicationis nostre, et Romane Ecclesie eos percutimus, et omnibus maledictionibus que in ueteri ac Nouo Testamento continentur, eos iugulamus, perpetuali quaque gehenne incendio concremandos etiam tradimus, nisi ad satisfactionem peruenerint. uolumus autem ut audientes hec prosequantur dicentes: Fiat, fiat, fiat. Qui autem huic sententie nostre obedire noluerit, sit anathema, maranatha, cuiusue ordinis sit. Item enim dicitur perditio sit illis in aduentum Domini. Amen.




ANNO DOMINI DCCCCLXXIII.
SANCTUS UDALRICUS AUGUSTANUS EPISCOPUS.





NOTITIA HISTORICA IN SANCTUM UDALRICUM.

Udalricus Episcopus Augustanus, secundus huius nominis  rexit Ecclesiam suam ab a. 924 ad 973. uitam eius exhibet Anonymus a uelsero Opp. p. 515. Surio 4. Iul. Mabillonio Sec. u Benedictino, p. 415, et in Actis Sanctorum tom. II Iulii, p. 97, editus, cum Commentario preuio Io. Pinii p. 73, 97. Item Benedictus Gullmann, Augustanus, in Dissert. Lips. 1693 preside M. Godofredo Ludouici habita. Ei Sermo synodalis, parochianis presbyteris in synodis enuntiandus ascribitur, editus primum t. IX Conciliorum Binii edit. secunde pag. 803.



uITA SANCTI UDALRICI Auctore Gerardo presbytero, eius familiari.






OBSERuATIONES PRAEuIAE.

 1. Auctores antiqui  omnino tres, qui sancti Udalrici  episcopi Augustensis gesta posteris tradiderunt, inueniuntur, omnes a Marco uelsero, reipublice Augustane duum uiro clarissimo, typis uulgati. Primus sub anonymi titulo; secundus Gebehardus, Udalrici in eadem sede successor quartus; tertius Berno Augiensis abbas, quos Ekkehardus iunior suppressis nominibus laudat in lib. de Casibus monasterii sancti Galli cap. 5, ubi quedam ab eis pretermissa refert. Preter hos Ditmarus, Chronicon Augustanum aliique rerum Germanicarum Alamannicarumue historici de Udalrico honorifice agunt; inter recentiores illustrissimus cardinalis Baronius. At de primis uite scriptoribus hic precipue dicendum.

 2. Qui primus Udalrici acta litteris consignauit, anonymus a uelsero ceterisque dictus, pluribus in locis se Udalrici equalem ac familiarem fuisse indicat, ut num. 18: »Ea que uidimus non decet totum omittere.« Et num. 54: »Hec uero nemine dicente comperiebam, sed propriis oculis in quamplurimis peracta conspiciebam.« Udalscalcum esse quidam opinati sunt; sed quis sit Udalscalcus ille non satis explicant. Unus fuit eo nomine monachus Augustanus ad sanctam Afram, seu ad sanctum Udalricum, is qui de discidio inter Henricum episcopum et Eginonem abbatem exorto librum insignem scripsit, in tomo II Henrici Canisii editum, ubi quedam sancti Udalrici miracula commemorat. Idem postea eiusdem loci abbas fuit ab anno 1126 ad 1148. Udalscalcus  alter fuit episcopus Augustensis post medium seculum duodecimum; sed uterque longe ab anonymi nostri etate. Hunc ecclesie cathedralis canonicum exstitisse patet ex libro de Miraculis  huic uite subiecto. Nam, cap. 28 relato quodam miraculo ad sancti Udalrici tumulum in ecclesia S. Afre patrato, addit exinde concursum populi factum in principem seu episcopalem ecclesiam Sancte Marie.  »Inde in ciuitatem, inquit, ad ecclesiam Sancte Marie  uenientes, hec nobis annuntiauerunt:« Primi istius auctoris nomen ignorasse uidetur secundus uite scriptor Gebehardus, qui primam de sancti Udalrici gestis lucubrationem, »a quodam illustri uiro compositam,« in prologo suo dicit. Sed tandem istius anonymi nomen in itinere nostro Germanico didicimus ex uetusto codice Ratisponensis monasterii Sancti Emmerammi, ante annos quingentos scripto, in quo prima hec uita reperitur sub titulo post capitulationes ita expresso: »In nomine Domini incipit uita sancti Udalrici episcopi et confessoris Christi, edita a Gerardo, qui ab eo fuit presbyter ordinatus.« Gerardum itaque in posterum licebit appellare anonymum, qui nescio an idem sit cum Gerardo Udalrici capellano, de quo in uita num.  63, seu preposito, de quo num. 70, atque presbytero, num. 83.

3. Binos Gerardi libros de uita et Miraculis Udalrici cum simplici stylo scriptos legisset Gebehardus episcopus, eos nouo orationis genere expolire aggressus est, uti ipse in Prologo suo testatur; sed morte preuentus, opus perficere non potuit. Fuit is ab Udalrico Augustensis episcopus quartus, utpote qui post Henricum Udalrici successorem, anno 982, postque Ethicum anno 988 exstinctos, successit Liutolfo post septem regiminis annos, atque ipse anno post millesimum secundo e uiuis excessit. Gebehardi lucubratio imperfecta desinit in laude actiue et theorice Udalrici uite ab initio eius pontificatus.

 4. Paulo post ipsum Berno a Fridebaldo, monasterii Sancte Afre apud Augustam uindelicorum abbate quarto rogatus, anonymi scriptionem alia item forma exornandam suscepit, idque re uera exsecutus est ante annum 1030, qui Fridebaldi abbatis supremus fuit. De Bernone Hermannus ad annum 1008. »Ipso anno, inquit, Heinricus rex, cognita tandem post duos annos Immonis crudelitate, remoto eo, Bernonem, uirum doctum, et primo  Prumiensem monachum, Augie constituit abbatem.  Qui gratanter susceptus, fratres dispersos recollegit, et a Lamberto Constantiensi episcopo abbas eiusdem loci uicesimus nonus consecratus, magna insignis scientia pietateque prefuit annis quadraginta« Obiit anno 1048. Eius elogium alias Deo dante referemus. Ex his tribus auctoribus unum hic damus, Gerardum, propterea quod ex aliis nichil fere scitu dignum, quod ab ipso non acceperint, discere liceat. Anonymi porro, id est Gerardi, commentatio primum typis excusa est ac notis illustrata ab ornatissimo uiro Marco uelsero Auguste uindelicorum anno 1595, ex quo sequentem editionem adornauimus.

5. Sed, antequam eam exhibeamus, quedam in antecessum ad eius illustrationem premittere iuuat. Et primo quidem inquirendum an monachus fuerit  Udalricus, quem alii uodalricum seu Othalricum, alii Wolricum appellant. Monachum ante episcopatum fuisse negant auctores uite sancte Wiborade apud S. Gallum recluse, cui, cum suum de ineunda monastica professione consilium aperuisset, aliud a Deo statutum de ipso fuisse significauit, nempe futurum episcopum Ecclesie Augustensis, ut in eius Actis superius ad annum 925. Sed antea eiusdem ecclesie canonicum fuisse testis est Ekkehardus iunior in loco mox citato. Etsi uero Udalrico esse monacho non licuit, ueste tamen monastica episcopus usus est, addictus, quatenus episcopalis dignitas ferebat, sancti Benedicti regule, cuius elementa in Sancti Galli monasterio educatus didicerat. Sic enim Gerardus loquitur num. 17: »Semper cuti sue laneum  apponens uestimentum, et regulam sequens monachorum.« Berno addit eum a carnibus perinde abstinuisse. Quia uero seuerum suis silentium de nocte prescribit sanctus Benedictus, id maxime in Quadragesima seruandum sibi proposuit Udalricus; quo tempore »omne colloquium, nisi cum Deo et sanctis, usque ad alterius diei primam peractam omnino deuitauit.« Denique, cum episcopalis oneris sarcinam in Adalberonem nepotem suum sub extremum uite sue tempus reiicere animo destinasset, »episcopus indumento more monachorum formato induebatur, quorum antea regulam multimodis uirtutibus sequi consueuerat,« apud Gerardum num. 62. Et in synodo Ingelheimensi Gerardo capellano suo iussit consilium suum de relinquendo seculo  exponere. Quod ipse Gerardus prestitit his uerbis: »Excellentissimi imperatores et religiosissimi antistites, desiderium domini mei est relinquere seculum, et secundum regulam sancti Benedicti sanctam inire uitam, et in contemplatiua uita diem exspectare obitus sui. In indumento pro certo habitus exterioris potestis cognoscere uoluntatem animi interioris.« Ita Gerardus num. 63. Non uisum est Patribus Udalrico id licere, sed tamen in habitu semel suscepto ipsum decessisse iure affirmare possumus; atque adeo non immerito eum inter nostros computamus. Trithemius in Historia Hirsaugiensi asserit eum in cenobio Sancte Afre ab eodem constructo monachum factum fuisse ante obitum.

 6. Udalricus quedam ante pontificatum gessit a tribus auctoribus omissa, que hic premittenda sunt ex Ekkehardi cap. 5: »De sancto Udalrico autem qualiter nobiscum egerit, dicta Patrum quedam audiuimus, que quidem in uita eius uel tertio iam scripta non inuenimus. De nobilibus enim ille, ut et ab aliis iam dictum est, natus, apud nostrates educatus est et doctus. Hic uiam, qua in celos uolauit, subuolare didicit; hic uirtutibus quas nunc operatur preludium fecit. Sanctorum enim nostrorum Galli et Otmari, quos puerulus patres elegit, se monachis iungens cum sanctis sanctissimus et cum electis ingreditur electissimus. Hartmanni enim iunioris discipulus diuina pre omnibus Spiritu sancto prelibatus hausit. In refectorio coram patribus, ubi uel  in puncto peccare capitale erat, lector inoffensus creber erat, quamuis canonicus. Quod tamen illi progenitorum suorum indultum est gratia. Widoradam inclusam, ceuulis se licentia data ad ludos parantibus, feriatis diebus furtim uisitare assolitus, diuinis ab illa interdum uerbis et exemplis instructus est paginis. Nam quadam die cum illum ante fenestellam clausule stantem leuissimo uideret cingulo precinctum, de suo ei paratum offerens, castitatis, inquit, fili mi, tibi cingulum hoc laneum meum a Deo accipe, continentieque stropheo  ab hac deinceps die per Wiboradam tuam te precinctum memento. Caue autem, me tibi a Domino meo edictum ferente, ne ullis abhinc colloquiis uanis mulierculis miscearis; etsi,  ut facillime fit, aliquo carnis igne incensus fueris, loco in quo fueris mutato, Deus, in adiutorium meum intende; Domine, ad adiuuandum me festina, mox cantaueris. Sin autem sic pacem aliquo alio lapsu tuo uetante non habueris, titionem seu candelam ardentem, quasi aliud aliquid agas, querens, digitum uel leuiter adure, eodemque uersu dicto securus eris. Sic magistra predurata discipulum sanctissimum futurum, ut ipse patribus narrabat, contra ignem igne predurauerat. Multa sunt que de doctrina nutricis sue  patribus ille dixerat, que, quia austera huius temporis sanctis uideri possunt et impossibilia, ne quid eis suboleat preterimus. De cilicio etiam, quo ipsa utebatur, cuius hodie asperitatem  pro reliquiis id habentes horrescimus, puluillulum filio suo, ut et ipsa eum nominabat, in abstinentie diebus utendum connexerat; quod interdiu in sinu gestans, noctibus ille maxillis lapide supposito aptare solebat. Tali ille lectisternio pro deliciis usque coram ianuis ecclesie nocturnorum sonitum aut in sedili, aut nuda quidem exspectare terra solebat. His et aliis similibus eum a pueritia assuescentem, cum et feminarum alloquia et solita sociorum fugitasset ludicra, sanctulum illum derisorie iam ab inde ceperunt uocitare . . . . . Figuratis et interdum etiam risum mouentibus, non tamen falsis et inanibus, crebro usus est uerbis . . . . Idipsum etiam sibi pro reuerentia sui, ut nobis canonicus  Euangelium legeret, concessum. Nam frater conscriptus tum uocis pulcherrime gratiam habebat.« Et quidem inter fratres conscriptos Sancti Galli apud Goldastum in tomi II pag. 185 legitur Oadalrich episcopus. Addit Ekkehardus: »Diutius autem quam ceteri ceui sui tum pro Wiborada sua scholis inheserat. Quas tamen tandem relinquens, suique iuris in possessionibus factus Auguste, ubi canonicus ab infantia erat, in uirtutum exemplis clarissimus, Gallum suum crebro uisitabat, fratres suos conscriptos ter in anno ipse minister pauerat.« Deinde miraculum refert de uase uinario, quod uehiculo e ponte lapso integrum superfuit. »Egerat quidem aliquando in loco Sancti Magni etiam diem sibi semper amabilem, reliquiasque eius, ut mos  nobis est, cappa illa aquilifera indutus, uespere diei sancti ipse domum reportabat; et cum infirmus tunc esset, ut sepe quidem erat, paralyticus quidam adiutorio suorum in uiam se, ut ipse super eum graderetur, prostrauerat. At ille homini appropians, quasi de obstaculo indignatus, Surge, ait, quia et ego pedibus infirmus super te progredi nequeo. At ille tanquam ad increpantis uerbum uelocissime surgens incolumis abiit, secutusque fratres sine ullius adiutorio, Sancti Magni ecclesiam cum ceteris sanus introiit. Et episcopus capitio cappe imposito cum anhelus stetisset, et de uia lassus, audiens sanitatem hominis, acriter in dicentes inuectus, super cancellos tandem innititur; signumque tam manifestum ab se excutiens, sancti Magni  uirtutem, quam manibus gerebat, hanc esse astantibus predicans asseruit; neque tamen sic eis, ut hominem ab ipso sanatum esse discrederent, persuadere quidem ullo modo potuit. Hec de pluribus, que apud Sanctum Gallum commanens gessit, tribus uite eius scriptoribus non preiudicantes scripsimus. Neque enim miramur eos, cum quibus in seculo uersatus est, ea que cum spiritalibus gessit, quia minus sciuerant, non scripsisse; sed plura eos que de eo concinnantur uulgo et canuntur tacuisse, cum infima quedam eius magna fecerint, etiam miramur.« Et post nonnulla de facetis Udalrici dictis, et de obsidione Auguste per Ungros  Ekkehardus hec subdit: »Hugo etiam quidam, regii generis homo  primarius, propter sororem uiri Dei uirginem sacram, incestu agnitam ab ipso, quia sepe inclinatus est, insolenter ei inimicus quadam die carri uehiculo, ut erat infirmitatis sue, occurrit inuecto. Quem cum milites episcopi precessores, uti ei non occurreret, premonerent, carrucarium, inquit, illum ab itinere meo nunquam declinabo. Quod ille a dicentibus post audiens, carruce, inquit, uehiculo, scitote, filii mei, ipse plus quam ego, indigus erit. Nec post multum nocte quadam sopori se tradens, cum euigilasset, lumbos in quibus peccauerat, acerrime dolens, in inferioribus ab illa nocte ita decreuerat, ut preter cutem et ossa gracilia nichil haberet. Sicque longeuitatis tempora, nunquam cogi ualens  ut pacem a uiro Dei peteret, perduxerat. Ipsa autem sanctimonialis illa sanctorum exemplorum postmodum uisa est femina: quippe quam frater nouis sententiis dum uixit, annuatim puniuerat. Ungris autem a se recedentibus, cum Buchowam illos, ubi soror ipsa erat, partesque nostras, ubi Wiboradam matrem sciebat, inuadere uelle comperisset, orasse fertur: Domine mi, seram [f. seruam] istam adhuc impunitam mihi dona, ut gladio non pereat; sed et illam gladio semper paratam, ut palmam martyrii mereatur, confortans robora. Cellam quoque Galli tui integram cum famulantibus pie et misericors conserua. Atque ita precibus eius sanctis effectum Deus undique dedit.« Hactenus ex Ekkehardo.

7. Augustam uindelicorum, ad Lycum   fluuium sitam, complures rexerunt episcopi ex nostris, quos hic certo designare haud facile est, deficientibus nos idoneis argumentis. Simpertum iam laudauimus in superiori tomo pag. 553. Hunc Carolus Magnus rex »constituit episcopum in ipsa ciuitate« Augusta, teste Ermenrico Elewangensi seculi IX monacho, »restituitque omnia, que ab antecessore suo Pippino illuc tradita fuerant, insuper et addidit plurima. Suscepto episcopatu, Simpertus profectus est ad Augustam uindeliciam et per annos fere triginta rexit ipsa monasteria,« nempe Campidonense, Sancti Galli, et cellam Sancte Afre, »construens basilicam Sancte Afre, et restaurans cenobium Sancti Magni,« nempe Faucense  , de quo egimus in seculo  secundo, ubi de Sancto Magno. »Defuncto autem Simperto, Hanto  episcopatum suscepit, ipse in Baioaria natus. Transactis post acceptum episcopatum septem annis, successores eius, qui in ipsa Ecclesia constituti sunt, primus Nitkarius cepit a fundamentis ecclesiam Sancti Magni construere; ceteri uero presules eum subsequentes, prout potuerunt, similiter construxerunt. Tamen non fuit aula basilice ad perfectionem operis perducta, donec, Domino annuente, a gloriosissimo rege Ludouico, filio Ludouici clarissimi imperatoris, Lanto ipsam sanctam sedem adeptus est.« Hinc corrigendus Bruschii catalogus, qui Hantoni Waltherum primo, secundo Adelgerum, ac tertio tantum loco Neodegarium substituit,  cum ex aduerso Ermenricus, auctor illius temporis, Hantoni proxime Nitkarium, qui cum Neodegario idem est, subiicit. Ermenrico suffragatur uetus index Augustensium episcoporum, in fine huius uite editus, in quo episcopi hoc ordine recensentur. Simpertus, Hanto, Nidger, Odalman, Wigger, Lanto, Adalpero, Hiltine, Oudalricus. Lanto basilicam Sancti Magni »quinto anno episcopatus sui perfecit,« eiusdemque sancti Magni corpus in decentiorem locum transtulit, »consilio inito cum archiepiscopo Magontiacensis Ecclesie Otkario et ceteris episcopis suis suffraganeis.« Hec fuse describit Hermenricus, qui presens aderat, apud Goldastum in tomo I Rerum Alamannicarum pag. 315,  ex quo potiora in Elogio sancti Magni delibauimus. Lantonis obitum Bruschius consignat anno 877; quo anno Udelmannum ei subrogat. Udelmanno »Widgarius seu Widogerus abbas monasterii Uttenburani , eximie doctus et humanissimus,« successisse dicitur anno 888. uidimus insigne istud diecesis Augustane monasterium, in ameno loco situm ad Gunzium  amnem, elegantissimis edificiis instructum, cuius loci basilica sanctis martyribus Alexandro et Theodoro, quorum reliquie istic habentur, dedicata est. Primus loci abbas Totto, quem pro sancto habent, tametsi anniuersario huic officio quotannis parentant. De eo in Calendario Uttenburano, »XIII Kal. Decemb., Totto noster abbas, qui corpus sancti Alexandri huc attulit, et  cuius parentes locum istum fundauerunt.« Et in breui Chronico ad cyclos paschales: »Anno 1163 Totto sepelitur,« id est transfertur, »et principale altare dedicatur.« Fundatum est monasterium anno 764. Huic Udalricus libertatem restituit, ex sequentis uite cap. 25. Porro, ut ad propositum redeam, Widgarius anno 898, ut notat Bruschius, Heluetiorum reliquiis, gentilismo etiam tunc infectis, Christianam ueritatem predicasse memoratur, ob id »Heluetiorum Apostolus« appellatus. Widgarium anno 902 excepit Adalbero, quem monachum Elewangensem, atque abbatem eiusdem loci simul et episcopum fuisse Bruschius testatur. »Fuit uir, inquit idem auctor, eximie doctus, excellens musicus, San-Gallensis monasterii liberalissimus  benefactor, sancti Ulrici seu Udalrici alumnus et informator.« Adalberonem sancti Galli fratrem conscriptum beneficentissimum exstitisse tradit Ekkehardus cap. 5, probatque libellus de Fratribus conscriptis tomo II apud Goldastum pag. 181, ubi Adalbero anno 908 ad Sanctum Gallum in uigilia ipsius sancti uenisse dicitur, »iuncto sibi mitissimo Sebonensis Ecclesie  antistite Meginberto;« ac locum uariis donis locupletasse. Eo sedente Udalricus anno 909 Romam profectus, eius mortem didicit a pontifice, a quo, cum ad suscipiendum episcopatum induci non potuisset, Hiltinus interim substitutus est. Qui anno 924 mortuus, tandem locum fecit Udalrico, quem  pre manibus habemus. Is si quid humani in studio erga nepotem suum Adalberonem, quem successorem designauit, passus est, indubie ante mortem diluit, cum ipsius nepotis prematuram mortem in penitentie remedium conuertit.

8. Ceterum Udalricus statim a suo ipsius obitu merito sanctus dictus creditusque est. Nam preter eius uite scriptores, Hartmannus in Actis sancte Wiborade superius adductis, equalis auctor, sanctum Udalricum; Ditmarus, anno 1018 mortuus, sanctum patrem Othalricum uocat in lib. I, et in lib. III Othelricus gemma sacerdotum ab eodem appellatur. Nec mirum sane, cum anno 993, id est ab ipsius obitu uigesimo, in sanctorum album relatus sit a Ioanne papa Xu, cuius hac de re litteras  post uitam et miracula referemus. Liudolfus autem episcopus, qui pontificis iussu corpus sancti Udalrici tumulo extulit, oratorium in eius honore construxit, teste Chronographo Magdeburgensi. Et hic sane honor eo maiori consideratione dignus est quod solemnis iste canonizandi  ritus a sancto Udalrico initium cepisse uideatur, ut in huiusce tomi prefatione exposuimus, prehabita inquisitione de eius uita et miraculis, que in duobus sequentibus libris proferuntur. Illud etiam obseruatione non indignum quod Gregorius papa uII Henrico Aquileiensi episcopo, qui antea canonicus Augustanus fuerat, usum pallii concedit, preter alias, »in festiuitatibus beati Udalrici confessoris Christi atque pontificis, et beate Afre martyris,« ut legitur  in lib. uI epistola 38. Ita uero Udalrici nomen celebre euasit, ut uocabulum et titulum primum indiderit ecclesie ac monasterio Sancte Afre apud Augustam perinsigni, quod modo Sancti Udalrici  et Sancte Afre nuncupatur ob eius in eo loco sepulturam ac uenerationem. Hunc locum monachis Benedictinis anno 1012 concessit Bruno episcopus Augustanus, preposito abbate primo Reginbaldo, quem Bernardus Hertfelderus monasterii prior sanctum uocat in sua basilica sanctorum Udalrici et Afre, et ex Kiburgensibus comitibus, id est Udalrici gente, oriundum. Reginbaldo abbati successit Dego anno 1015. Degoni post triennium Godesgenus, et post biennium Frideboldus anno 1030 mortuus: quo postulante Berno tertiam de sancto  Udalrico scriptionem aggressus est. In eadem basilica asseruantur sancti Udalrici reliquie, magna ex parte sub eius ara, in qua sacrum facere nobis datum est, recondite, preter caput, aliaque nonnulla peculiaribus scriniolis inclusa, quorum ectypum exhibet Hertfelderus, uti et calicis, casule, stole et manipuli atque dalmatice, quibus uir sanctus usus est. In monasterio Murensi item eius stola et quedam reliquie seruantur. De ipsius inuentione post librum Miraculorum agendum.

9. De quibusdam scriptis, que Udalrico tribuuntur, dubie admodum et incerte sunt coniecture. In his est »sermo synodalis parochianis presbyteris in synodis enuntiandus.« Quem Marcus uelserus Udalrici esse existimauit, propterea quod plereque interrogationes,  quas Udalricus presbyteris in eiusmodi synodis facere solebat, teste Gerardo in sequentis libri cap 6, predicti sermonis  interrogationibus respondeant. uerum dici potest id genus interrogationum capitula ab Udalrico accepta fuisse ex uulgari formula sermonis, qui in huiusmodi synodis haberi solebat. Et certe idem sermo, paucis immutatis, Leoni pape Iu ascribitur in tomo uIII Conciliorum col. 35. Similis est item Ratherii sermo synodicus in Spicilegii tomo II pag. 256. Alius Udalrici sermo ad populum refertur in sequentis uite cap. 9. Ad hec quedam superiori seculo Udalrici nomine uenditata est epistola ad Nicolaum papam: cui auctoritatem conciliare conati  sunt nouatores ex Aenee Siluii Apologia ad Mayerum, ubi pontificem ab Udalrico de concubinis reprehensum dicit. Ad purum commentum censet uelserus; tum quia nullus toto Udalrici tempore Nicolaus papa Ecclesie Romane prefuit; tum quia hec Aenee uerba in aliquibus codicibus non leguntur, absuntque ab editione Romana anni 1584; preterea Gerardus nullam huius reprehensionis mentionem facit. Tametsi non iniuria dici potest, id cadere posse in Ioannem XII, quem flagitiis deditum Otto Magnus in frequenti synodo exauctorari  curauit, cum frequenter admonitus resipiscere noluisset.

10. Sed iam tandem referenda est anonymi seu Gerardi lucubratio, quam Baronius ceteris merito pretulit ob simplicitatem, que ueritatis magis, consentanea est; laudatque Marcum uelserum, apud Augustanos duum uirum celeberrimum, qui hanc scriptionem »iam obliuione sepultam typis cudendo et notis illustrando, reuocauit ad uitam.« Ita uir illustrissimus ad annum 924.





uITA SANCTI UDALRICI AUGUSTANI EPISCOPI. AUCTORE GERARDO PRESBYTERO.




[uITA S. UDALRICI.]

 Aures plurimorum cum fama miraculorum Christi, que per seruum suum sanctum Udalricum in honorem sue sanctissime genitricis Marie fieri concessit, frequentissime pulsaret, et adhuc mentes eorum dubitatio occuparet, missis ad me legatis rerum ueritates ex meis responsionibus cognoscere cupiebant, rogantes me ut ea que ego inueritate scire potuissem, lucida descriptione eis manifestarem. Cumque interrogantium tanta pluritas me undique interrogationibus cinxisset, ut omnibus singulariter responsa scriptis dare non posse estimarem, cogitare tacitus cepi intra memetipsum, ut cum tacita experientia experiri studuissem originem ortus eius, ut, descripto eius ortu, uitam subsequentem et obitum ueraci relatu interrogantibus et legere uolentibus  omnibus in commune facere potuissem, non meis antecedentibus meritis confidens, nec sagacitati mentis mee, sed in Dei misericordiam omnipotentis sperans, qui dixit: »Aperi os tuum, et ego adimplebo illud;« ut per merita prefati episcopi irrigatione Spiritus sancti et diuini ignis feruore sensum meum dirigere dignetur, ut id quod ad cogitandum mihi inspirauit, ad perficiendum uires non subtrahat, nisi predestinata animo idonea taxatione edere concedat,  ut diligentibus Deum exempla edificationis anteponant, et Dei precepta spernentibus conuersionis emolumentum, uel damnationis interminationem adaugeant. Ista pro certo in amore Christi legentibus, auxilium Dei omnipotentis adesse confidimus, ut per seruum suum sint in isto seculo freti, et, eo iuuante, fiant ad eterna gaudia perducti.

Oportet imprimis ne reticeamus tanti talisque uiri, Spiritu sancto iuuante, nominis interpretationem. Theutica itaque lingua hereditas a proauis derelicta Altuodal dicitur, Ric diuitias sonat, ideo non incongrue uodalricus a paterna hereditate diues interpretari potest, nam eterni Patris hereditate ditatus floruit, de quo Patre quotidie in oratione nostra dicimus: »Pater noster, qui es in celis,« etc. Ad cuius  hereditatis sanctus Paulus possessionem in Dei uoluntate perseuerantes consolatur, dicens: Heredes quidem Dei, coheredes autem Christi ; de qua etiam hereditate scriptum est: Quod oculus non uidit, nec auris audiuit, nec in cor hominis ascendit que preparauit Deus diligentibus se ; cuius compendio non solum sibimet fruitur, uerum etiam plurimos multimodis beneficiorum consolationibus in hac peregrinatione uiuens  traxit, multimodis iuuaminibus et continuis miraculis ad hanc introducet, sicut in sequentibus reperitur.

I. Beate igitur memorie sanctus Udalricus excelsa prosapia Alamannorum ex religiosis et nobilibus parentibus ortus, patre scilicet Hupaldo  et matre Thetpirga  nuncupata; qui solito more lactatus, et summo studio nutritus, quamuis statura corpusculi elegans, tali tamen macilentia confectus erat, ut nutritoribus uerecundia esset si aliquis ignotorum faciem eius inspexisset. Mirantibus uero patre et matre quare tanta tenuitate et informitate corporis occuparetur, et sepe inde cogitantibus, hebdomada interim duodecima eius natiuitatis quidam ignotus clericus, casu adueniens, supplicabat ut ab eis aliquot dies in hospitium reciperetur; qui benigue  susceptus, et cum eis in atrio domus sue hora refectionis sedens, audiebat in cubiculo infantulum uagientem, sciscitabatur quis aut cuius esset, pre pudore uero maciei, illis nolentibus indicare, dixit: »Si saluum illum esse cupiatis, celeriter ablactetur.« Qui paruipendentes eius locutionem, eum lacti non subduxerunt. Altero uero die eum audiens, iterum dixit: »Quare non fecistis secundum consilium meum?« Qui adhuc contemnentes eius consilium non crediderunt ei. Tertia autem die, audiens uagitum eius infirmiorem quam antea, dicebat ad eos: »Pro incuria uestra perditioni traditur infantulus iste; pro certo sciatis quia, si uberibus non subtrahitur, in ista nocte morietur; si autem subtractus, saluabitur; in posterum a Domino aliquid magnum in eo  manifestabitur.« Tunc demum ei obtemperantes aliis eum escis sustentare ceperunt. Qui statim recreatus, de die in diem proficiens, talem corporis formositatem accepit, ut ipsi sui parentes gratantes eum intuerentur, et aliis ostenderent. Qui laudantes Dominum die nocteque pro sospitate pueri, et pro eo quod talem ad eos direxit hospitem qui istius rei discretionem cognoscebat, et illis innotescebat. De preteritis ergo futura credentes, tractauerunt ubi uitam religiosissimam et docendi studiosissimam inuenire potuissent, acceptoque consilio commendauerunt eum ad Sancti Galli monasterium, quia ibi nobilium Dei seruorum multitudo, et religiositas discendi docendique studium tunc temporis habebatur. Commendatus uero cuidam religioso uiro grammatice  artis edocto, Waning nuncupato, a quo bene procuratus quotidianam religionis atque lectionis doctrinam accepit, et in intimis sui cordis inseruit, adeo ut paulatim fratres in eo doctrine fructificationem nimis proficere sentirent, et ob hoc eum in sue fraternitatis consortium flagitando assumere conarentur. Horum itaque petitionibus sepe commonitus,  inducias respondendi postulauit. Tunc itaque ad quamdam ibi commorantem inclusam Wiberat  nominatam, consilium querendo, accessit; que respondens, dixit ei: »Post triduum ad me ueniens, si Deo placet, meum poteris animaduertere consilium.« Inde, illo recedente, ipsa deuote orationis studio Dominum flagitabat ut, statuto die, certi ueracisque consilii indicium sibi manifestare potuisset. Cumque ille, responsum accepturus, aduenisset, dixit illi: »Ultra hesitatio tuam non occupet mentem, quia istius cenobii spiritualis pater a Deo decretus ad regendum nullo modo constitueris; sed in orientali parte, ubi quidam fluuius  duas diuidit regiones, in futurum episcopali ministerio Deo militare debebis, et in eodem loco multa talia perpessurus  es laboriosa, qualia nunquam antecessores tui sustinuerunt a paganis et malis Christianis, que tamen omnia, Deo iuuante, in ultimis decentissime superabis;« hec audita secretissimis fratribus intimauit, et eorum suasionem suaui colloquio mitigauit, totamque spem pristine destinationis in sua mente deposuit; et ob hoc tamen discendi studium non omisit, sed inibi cum omnibus caritatiue uersabatur; donec, congruo tempore, duplicis sagina scientie ac religionis repletus, communi omnium oratione consolatus, et fraternitatis amore fretus, parentes suos amatiue dimissus reuisitauit. Qui tunc, sapienti capto consilio, eum presulis Augustensis Ecclesie Adalberonis  dominio subdiderunt, quem, multa tunc temporis sapientia  repletum, musicaque arte pre ceteris preditum, gubernaculaque regni pene omnia cum rege  disponentem agnouerunt. Ipse uero, propter nobilitatem parentum, et bonam eius indolem et formositatem, leto animo suscipiens, ministerium camerarii  sibi commendauit. Quo suscepto, et aliis secundum suam dignitatem beneficiis, sicuti precoquus erat in omnibus, prospere agens de die in diem proficiebat. Interim uero libuit eum limina uisitare beatorum apostolorum Petri et Pauli. Cumque illuc peruenisset, a uenerando papa Marino  bene susceptus est, et ab eo interrogatus de qua prouincia uel ciuitate esset natiuus. Qui respondens, dixit: »De prouincia Alamannia, et de ciuitate Augusta oriundus sum, uersorque in seruitio  Adalberonis eiusdem ciuitatis episcopi.«---»Ne turberis, inquit, animo, o frater  , ille de quo mihi dixisti, senior tuus Adalbero migrauit a seculo, et, Deo iubente, te eiusdem matricule  decet esse pastorem.« Eo quidem renuente infit: »Cur recusas destinationem Dei? si nunc inconcussam et indesolatam accipere refragaris  in tranquillitate, in antea uero destructam et depredatam in perturbatione accipies, et cum labore gubernabis et reedificabis.« Altera uero die sine licentia pape, propter tristitiam defuncti domini sui, et ne ab eo plus uerbis constringeretur, exiuit Roma, Augustamque reuisitauit, et inuenit ita sicut prefatus papa predixit. Tunc Hiltine  successor Adalberonis effectus est. Qui tamen tante non fuit celsitudinis ut suo se uellet applicare seruitio. Interim uero patre eius defuncto, rediens suscepit procurationem matris sue, recordans precepti Domini dicentis: Honora patrem tuum et matrem , etc. Tanta itaque eam diligentia et omnia sua custodiuit ac disposuit, prout ei uires a Domino concesse suppetabant. Post quindecim  annos defuncto Hiltine episcopo, machinatione nepotis sui, Burchardi ducis, et aliorum propinquorum suorum, Heinrico  regi presentatus, eiusque sublimitati nota facta est decessio episcopi, supplicatumque est ut prefato domino Udalrico episcopalis potestas ab eo concederetur. Rex uero intuens herilitatem stature illius, et comperiens doctrine sue scientiam, petitioni eorum assensum prebens, regio more in manus eum accepit, munereque pontificatus honorauit. His uero ita peractis, hilari animo de rege reuertentes, et Augustam peruenientes, secundum regis edictum potestatiua manu inuestitatum episcopatus sibi perfecerunt. Succedente uero tempore Natiuitatis Domini in die solemnitatis  Innocentium consuetudinario ritu  ordinatio eius peracta est. Inde uero prospero reditu domum ueniens, conspiciensque muros ecclesie undique depositos, omniaque edificia nimis delapsa, sicut sub priori antistite igne sunt consummata, nimia tunc mentis anxietate fluctuans, cogitabat qualiter conuenientissime tam penitus destructa reedificare potuisset: quia maxima pars familie a paganis fuerat occisa, et oppida exusta et depredata, pars autem familie que remanserat in magno egestatis labore erat afflicta. Acquisitis tamen architectis et multitudine congregata familie, cepit sagaciter diruta restaurare, satisque sensibiliter ordinare, magnoque animi feruore studens ut cepta perficere non desisteret. Cum uero uir  magne suauitatis inchoatum opus, quamuis pressa supellectile, diuino tum fretus adminiculo ardenter impleuit, omnia que ipsius templi interiora omnigeno, quantum ualuit, decoramine ornare contendit; nec non etiam frequenter sagaci oculorum acie intus et forinsecus positiones ecclesie caute perlustrans, paruitatem non lucide crypte uilitatemque sibi nimis displicere conquestus, seque professus est competentius decentiusque, si Deus annuerit, positurum. Cumque opus ceptum satis crescere uideretur, Ramberto cuidam fratri in exstasi mentis uidebatur  se, sicut solebat, cum illo psalmos decantare debuisse, et interim Adalberonem episcopum in aquilonari parte crypte, missatico apparatu uestitum, sibi apparentem, annuentemque ut ad se ueniret; sed ille ancipiti timore septus uiuentis atque defuncti domini, cepit oculis pauens in eum conspicari; interrogatusque ab eo, quare sic oculos in se inflecteret, ille respondens, dixit: »Ecce uideo seniorem meum Adalberonem episcopaliter paratum ad missam, meque uocantem ad se.« At ille: »Festina, inquit, iussionem eius implere.« Cui uenienti ad se dixit: »Ramberte, dic domino tuo episcopo, mercedem a Domino accepturum pro orationibus et eleemosynis quas mihi fideliter transmisit, et hoc signum dicito illi, quod Fortunatus  et ego in proxima  cena Domini, Domino concedente, cum illo chrisma sanctificabimus, et quod operatio huius crypte est ruitura; ob hoc tamen non debet omittere quin studeat in posterum stabiliter perpetrare. Fratres quoque recordari moneto, quod sine ui, et sua sponte, sedula et assidua oratione pro me laborare spoponderunt, et quod sic non fecerunt, et si hoc emendaturi non fuerint, sciant se esse de hoc in conspectu Domini rationem reddituros; et tu quotidie unum pro me psalmum cantabis, sine cautela, et hoc te emendare monebo.« Ipse uero episcopus interim regiis occupatus obsequiis cursum direxit ad curtem, ibique apud aulicos digno honore diu retentus, tandemque requisita salubri licentia domum repedauit, opusque cuius effectum sese cernere  sperauit, totum penitus dilapsum reperit ac subuersum, secundum predictam rationem prefati Ramberti. Tum uero cautioribus fundamentis positis, stabiliter perfecit.

Alia autem uice cum in oppido Waringa, uocitato primo mane consuetudinario more, psalmodiam cum eodem Ramberto studuisset explere, idem frater cepit reflexis oculis timide moueri. Interrogatusque ab eo, respondebat, dicens: »Ecce uideo seniorem meum Adalberonem eodem modo sicut antea eum uidi precipientem mihi ut illi ministrarem ad missam.« Qui statim surgens, retractis foribus, recessit de ecclesia donec hec uisio finiretur. Aliam uero uisionem, quam de multis fratribus in ueritate  dicentibus accidisse dedicimus, obliuioni nos tradere non oportet. Quia cum religiosus uir die Pasche ministerium sacramentorum studiose perficere decertaret, multitudine clericorum adueniente, et cuidam Heilrico  presbytero cantore existente , apparuit dextera cum dextera episcopi sacramenta sanctificans. Expleta uero missa, ille prefatus Heilricus sequens eum in cubiculum suum cecidit ad pedes eius, et incautius quam debuisset in presentia laicorum hanc uisionem explanauit. Cum ille respondens, dixit: »Utilius tibi fuisset ista reticere  quam loqui;« de hac uero responsione stupefactus recessit ab eo, et in cena que ante cubiculum eius est sita consedit, et statim oculi eius magna nimietate ceperunt lacrymas effundere, et in ea effusione permanserunt usque dum in totum presenti lumine priuati sunt.

II. Alio tempore, in nocte antecedente diem sanctum Cene Domini, quasi in somnis audiuit uocem sibi loquentem: »Udalrice episcope, scias te hodie hospites esse suscepturum.« Et expergefactus a uoce qui essent illi hospites cepit tractare. Cum autem dormiret, loquentis sibi uerba audiuit: »Orationes tuas et eleemosynas tuas oculi Domini conspexere, et ideo binis antecessoribus tuis  Fortunato et Adalberoni es commendatus, ut tibi hodie et post  hinc in istis sacris solemnitatibus sacra mysteria celebranti assistant, et ea tecum benedicant.« Mane autem facto, aliis, sicut mos est, peractis mysteriis, circumstantibus ministrorum ordinibus, cum sacramenta consecraret, ipse et quidam de circumstantibus deuotiores uiderunt dexteram Domini cum eo sacramenta consecrare, et signum crucis imponere; quibus, quia per spiritum eos sciebat, cum uiaticum ab eo accepturi accederent, digitum ori superposuit ut de uisione tacerent, quibus etiam, postea ad se uocatis, que ei in nocte dicta sunt, secreto nuntiauit, et precepit ut, eo uiuente, neque uisa, neque ab eo secrete audita alicui manifestarent, si presentem adhuc uitam habere uoluissent.

Maioris etiam uisionis sibimetipsi manifestata miracula  sub silentio recondendum bonum esse non estimo. Quia quadam nocte, cum corpus lectulo ad dormiendum collocasset, uidit sanctam Afram in magna formositate, pulchra tunica indutam atque succinctam, stantem ante ipsum, dicentemque sibi: »Surge, et sequere me.« Et hec dicens, eduxit eum in campum qui uulgo dicitur Lechfeld. Ibi enim sanctum Petrum, principem apostolorum, inuenit cum multitudine magna episcoporum et aliorum sanctorum, et eorum quos ille ante non uidebat, et tum nutu Dei cognoscebat bene, synodale colloquium cum eis facientem, et magna et innumerabilia disponentem, Arnolphumque ducem Bauariorum adhuc uiuentem, de destructione multorum monasteriorum, que in beneficia laicorum diuisit, de multis sanctis  accusatum legaliter iudicantem, et enses duos ualde heriles, unum cum capulo, et alterum sine capulo sibi ostendentem, et sic loquentem: »Dic regi Henrico, ille ensis qui est sine capulo, significat regem qui sine benedictione pontificali regnum tenebit; capulatus autem, qui benedictione diuina regni tenebit gubernacula.« Finita itaque synodo prefata, Dei martyr monstrauit illi loca castrorum ubi postea Otto, rex adhuc manens, regalem locutionem  cum populis diuersarum prouinciarum habuit; ubi rex Berengarius de Longobardia  et filius eius Adalbertus cum multis episcopis se presentauerunt, et dominio  subdiderunt. Indicauitque ei uenturam supergressionem Ungarorum, et loca belli, et, quamuis laboriose, tamen uictoriam Christianis concessam esse nuntiauit. Hac uisione peracta, reductum eum in lectulo collocatum dimisit. Ipse uero ad se reuersus cogitabat, reuerenter in recordationem suam ducens illud illustris uerbisatoris rapti ad secreta tertii celi dicentis: Siue in corpore, siue extra corpus , etc. Hec uero uisio ab eo paucis prudentibus ac sibi familiaribus manifestata est. Postea autem curtem regis adiens, solito more seruitio eius subdebatur, usque dum rex  Henricus presentem uitam finiret  . Ottoni itaque filio eius in regnum sublimato, eamdem quam patri sedulitatem seruitii et fidei firmitatem in cunctis impertiri studebat. Tunc uero temporis habebat episcopus Udalricus filium sororis sue Luitgarde bone indolis, Adalberonem nomine, cuidam doctissimo magistro, Benedicto monacho, ad erudiendum scientiam grammatice artis et aliorum librorum commendatum. Cumque ille ab eo in omnibus profectibus bone scientie et discipline doctus atque educatus in uirile robur deuenisset, statim de schola exemptus, ab auunculo suo episcopo imperatori presentatus, et in manus eius misericordie commendatus, regali seruitio tam studiose atque decenter insistebat, usque dum imperatori eius ministerium  in ecclesiasticis et secularibus bene placuisset. De hac pro certo sedulitate eius seruitii quotidiani, concessum est eius auunculo sancto Udalrico episcopo, ut prefatus Adalbero in eius uice itinera hostilia cum militia episcopali in uoluntatem imperatoris perageret, et in curte imperatoris eius uice assiduitate seruitii moraretur, ea uidelicet causa ut prefato presuli, Dei seruitio, et custodie gregis commendati, et utilitatibus ecclesie, et orationibus, et eleemosynis secundum suum desiderium immorari licuisset. Ille uero, quantum secularibus curis se absolutiorem esse persensiit , tantum seipsum in Dei uoluntate facere nitebatur obligatiorem. Cursus scilicet quotidianus cum matriculariis  in choro eiusdem matricule ab eo caute obseruabatur,  quandocunque ei domi manendum alie occupationes consenserunt. Insuper autem unum cursum in honore sancte Marie genitricis Dei, et alterum de sancta cruce, tertium de omnibus sanctis, et alios psalmos plurimos, totumque psalterium omni die explere solitus erat, nisi si eum impediret aliqua ineuitabilis necessitas. Missas autem tres  uel duas aut unam, secundum spatium temporis, cantare quotidie non desiit, si infirmitas  corporis aut aliquod studium bonum ei non subtraxit.

III. Multis temporibus carne abstinuit, sed tamen aliis cum eo manducantibus abundanter donauit. In quotidianis refectionibus, quando cum suis ad mensam sedebat, prima appositio panum atque ciborum, ex maxima parte, per aliquem clericum cui hec commendata sunt, pauperibus diuidebatur, exceptis his mancis atque debilibus qui, in grabatulis et in lectulis et in scamellis ambulantes, et in sperulatis lectulis, quotidianum uictum in eius presentia acceperunt de optimis escis et potibus. Aliorum autem  nemo, qui in sua presentia, siue notus fuisset siue ignotus, cibum sumpserunt, esuriens aut sitiens recedebat, nisi aliquando incuria  aut tenacia ministrorum contigisset contra episcopi uoluntatem. Hospites autem cum ad eum deuenissent, tripudio et tanta hilaritate uultus et animi suscepti sunt et in omnibus procurati, ueluti eis optime conueniebat, sciens in eis Christum se suscepisse, illo dicente: Hospes fui, et suscepistis me . uasalli autem  imperatoris ab eo pergentes uel ad eum redeuntes, summo honore suscepti, et in tantum sunt epulentati ut in nullo eos aut iumenta eorum ulla indigentia fatigaret, acceptisque secum stipendiis itineris eorum necessariis, leti ab eo redirent. Monachos autem atque clericos et sanctimoniales eum uisitantes more filiorum amauit, et spiritualibus eos atque corporalibus escis abundanter recreauit, et cum illo manere  concessit quandiu eorum uoluntati complacuit, et congruo tempore in omnibus hilaratos ire dimisit. Clericos autem suos ex familia, uel liberos mediocres uel nobiliores, summa diligentia nutrire et docere precepit, et quoscumque inter eos honore dignos cognouit, ministeriis et congruis beneficiis ditiores fecit. Laici autem sue dominationi subiecti, semper cum eo omni honore et letitia commorabantur, nullam deceptionis fraudem ab illo fieri timentes, sed firmiter credentes atque certe scientes [quod] quidquid eis promiserat, hoc Domino annuente compendiose perfecerat. De familia autem ei commissa quicumque ante eum uenerat se exclamando iniuste esse oppressum uel exspoliatum, aut  aliquo modo iniuriatum de domino proprio cui in beneficium concessus erat, siue de conseruo eius, uel de alio aliquo, ad rationem eius caute auscultauit; et ubi cognouit iniuste contra eum factum fuisse, firmiter confestim precepit ut iniquitas ei facta cito emendaretur, et non omisit donec perficeretur. Legitimum uero ius totius familie, quo pro antecessoribus suis utebatur, firmiter eam tenere concessit, et nullius potestatis hominem sub suo regimine degentem hoc ei tollere permisit. Otio inani nullo tempore animum suum subiacere patiebatur, nisi aliquid utilitatis excogitaret aut perpetraret, siue de ecclesia quam undique dilapsam inuenit, uel de  eius ornatu, uel de paraturis altarium et clericorum, et de disciplina canonicorum et schola, de sustentatione et saluatione familie, et qualiter ciuitatem, quam ineptis ualliculis et lignis putridis circumdatam inuenit, muris cingere ualuisset, quia in his temporibus Ungarorum seuitia in istis prouinciis more demoniorum grassabatur. Hec uero omnia cum exterius suorum fidelium consultu pertractaret, estu tamen interius Diuini amoris succensus, uigiliis et orationibus et ieiuniis et eleemosynis Deo se sociare studiosissime festinabat, semper cuti sue laneum apponens uestimentum, et regulam sequens monachorum. Post Completorium nunquam, propter ullius hominis petitionem, escam uel potum, delectationi corporis sue consentiens, sumpsit. In  mollitia plumarii non dormiuit, sed psiathio  et sago aut tapetiis suppositis requieuit. In nocte primum sonante signo surrexit, et predictos cursus maxima cautela compleuit.

Iu. Tempus uero Quadragesime quanta deuotione celebraret, sermo mihi non sufficit ad narrandum; sed tamen ea que uidimus non decet nobis in totum omittere. Matutinis namque laudibus expletis, aurora diei prima illuscescente, aliis orationibus expletis psallere psalterium cepit, quo expleto et letania expleta, aliis orationibus firmiter insistebat, usque dum signum ad uigilias defunctorum sonaret, quo audito statim surrexit, et cum fratribus uigiliam celebrauit et Primam; Prima uero expleta, fratribus solito more crucem portantibus, ipse remanens in  ecclesia codiculum breuiatum ex psalmis cum aliis orationibus interim decantauit, usque dum fratres cum cruce redirent et missam sacrificationis celebrare cepissent, ipse primum deuote Deo sacrificium offerens, manum sacerdotis humiliter osculans. Expleta uero missa, Tertiam cum fratribus expleuit; fratribus uero ad capitulum pergentibus, ipse solito more in ecclesia remansit, donec signum ad Sextam sonaret. Sexta autem hora expleta, altaria circuibat cum uenia, cantans Miserere mei, Deus, et De profundis; tunc demum ad cubiculum rediit ad lauandam faciem suam et ad missam se preparandum. Missarum autem celebrationibus expletis et uesperis decantatis, ad hospitiolum pauperum peruenit, et duodecim pauperum pedes lauit, et unicuique  eorum de aceolo pretium unius denarii donauit. Inde rediens, ad mensam pransurus consedit, ibi lectio non defuit, nec predictorum pauperum multitudo copiosa. Apposita cum gaudio sumpsit, et cum eo manentibus maxima hilaritate distribuit, recordans illud Apostoli: Hilarem enim datorem diligit Deus . Unicuique enim prebebat quod eum libentissime sumere estimabat. Cibo uero consumpto, et omnibus cum eo commorantibus letificatis, congruo tempore Completorium recitauit, insuper aliis orationibus peractis, secreta cubiculi cum silentio repetiuit, et omne colloquium,  nisi cum Deo et sanctis eius, usque ad alterius diei Primam peractam omnino deuitauit. Hoc modo dies Quadragesime expleuit, usque in diem indulgentie quem dicunt Pascha palmarum, eo die mane diluculo ad Sanctam Afram  ueniebat, si in preterita nocte ibi non manebat, missam de Sancta Trinitate cantabat, et ramos palmarum diuersarumque frondium benedicebat, Euangelioque et crucibus et fanonibus  , et cum effigie sedentis Domini super asinum, cum clericis et multitudine populi ramos palmarum in manibus portantis, et cum cantationibus in honorem eiusdem diei compositis, et cum magno decore pergebat usque ad collem que dicitur Perleich, ibique obuiam ei ueniebat chorus canonicorum cum pulchritudine magna, et  cum ciuibus qui in ciuitate remanserant, et qui de oppidis circumiacentibus ipsis se iungere uoluerunt, ibi, ad imitandum humilitatem puerorum ceterorumque populorum, ramis palmarum et uestimentis suis uiam sternentium. Iis expletis, uir sanctus congruentissimam admonitionem de passione Domini ad omnes fecit, eousque sepe ut ille fleret, fletuque suo multos flere fecisset. Admonitione peracta omnes simul Deum laudantes ad ecclesiam matriculam peruenerunt, ibique missam cum eo celebrauerunt, et inde omnes in sua redierunt. Postea autem in his tribus diebus contiguis synodale colloquium habere consueuit, eo quod canones  bis in anno episcoporum concilia fieri precipiunt: unum Xu Kal. Oct., et aliud quarta hebdomada post  pascha; hoc in isto tempore perficere decreuit, ne in antea ei aliquod obstaculum illud perficiendi impedimentum faceret, et ut in cena Domini cum eadem multitudine clericorum et populi plenius et honorificentius chrisma et oleum sanctificaretur. Eo uero die, hora tertia, omnes clerici, solemnissimis paraturis induti, uenerunt in ecclesiam, et ipse, suo more gloriosissime ad Dei seruitium paratus, cum eis sacrum mysterium agere deuotissime cepit, perlectoque Euangelio, et admonitione facta ad populum, et confessione populi accepta, indulgentiam humillime eis fecit, et tota synodo oblationem offerente, secundum ordinem, cautissime impleuit usque ad benedictionem chrismatis et olei; hoc fecit  magna reuerentia sibi apportari, cum crucibus et cum pueris portantibus sub palliolo occultatis, et cereis, cum uersibus ad hoc ministerium compositis formosissime decantatis, et cum processione duodecim presbyterorum, qui cum eo usque in finem misse in suo ministerio perseuerare debuerunt. Rite autem sibi allato, humillime suscepit, et totam synodum rogauit ut, quando ille crucem benedicendo super illud faceret, et ipsi, cum eisdem presbyteris qui in processione erant et sibi assistebant, benedicere non  desisterent, ceterumque populum Pater noster cum magna humilitate decantare rogauit. Quo benedicto, et populo sacro uiatico recreato, uesperaque expleta, ad sacrarium uenit chrisma et oleum clericis dispensandum. His dispensatis, ad hospitium pauperum uenit, et eis solito more ministrauit. Inde autem in ecclesiam ambulauit, et ante sacrarium uenit, ibique a camerario allatis uestibus nouis duodecim pauperes uestiuit, et aceruulum aceoli aliis dispensauit, et eo die nullum ab eo uacuum abire dimisit, quamuis eorum multitudo magna adesset. Postea ad cibum uenit, cibatisque omnibus cum eo manentibus, exemplo Domini pedes discipulorum suorum lauare cepit. Lauationeque cum antiphonis congruentibus et uersibus et lectionibus decentissime  peracta, pocula optima in suis cellariis recondita cum magna caritate et humilitate sufficienter porrexit, et, Completorio expleto, membra in Dei seruitio fatigata quieti lectuli commendauit. Die autem parasceue, horis secundum ordinem caute expletis, omissis aliis cursibus, sicuti in cena Domini, nisi ad eumdem diem pertinentibus, mane diluculo psalterium explere festinauit, et, sacro Dei mysterio perpetrato, populoque sacro Christi corpore saginato, et, consuetudinario more, quod remanserat sepulto, iterum inter ecclesias ambulando psalterium expleuit decantando, et, uespertina hora, sine mensa atque mensalibus, in cubiculo suo pane et ceruisia se recreare cepit, et unicuique qui secum erant panem et ceruisiam iuxta eorum uoluntatem exhibere  precepit. Sanctissimo autem Sabbati die expletis nocturnis officiis, et amando psalterio perlecto, preparatum sibi balneum intrauit, quo nunquam uti solebat eo tempore nisi in Sabbato ante Quadragesimam et in media Quadragesima, et eo die. Lauatione autem corporis peracta, et preparatione uestimentorum induta, ad sacrum officium solemniter se preparauit, et totum clerum hora diei nona cum eo paratum esse destinauit, statimque, perlecta trina letania, cereoque sanctificato lectionibusque et tractis consummatis, cum quina letania et cum omni honore ad baptismum consecrandum ad ecclesiam Sancti Ioannis Baptiste perrexit, baptizatisque ibi ab eo tribus pueris, cum septena letania, regressus  est ad sacrarium ad missam se preparandum, clero interim psallente in choro. Missarum uero solemniis solemniter cum uespera peractis, corporeque Christi dispensato, et sacris uestibus depositis, eo die mensa apposita ad refectionem cum magna multitudine consedit, et omnibus abundanter refectis cum gaudio ad mansiunculas redire permisit. Desiderantissimo atque sanctissimo Paschali die adueniente, post Primam intrauit ecclesiam Sancti Ambrosii  , ubi die Parasceue corpus Christi superposito lapide  collocauit, ibique cum paucis clericis missam de sancta Trinitate expleuit: expleta autem missa clerum interim congregatum in cena  iuxta eamdem ecclesiam sitam solemnissimis uestibus indutum antecessit, secum portato corpore Christi et Euangelio, et cereis, et incenso, et cum congrua salutatione uersuum a pueris decantata per atrium perrexit ad ecclesiam Sancti Ioannis Baptiste, ibique Tertiam decantauit, indeque cum antiphonis ad honorem huius diei congruentissime compositis, ad tuomum  formosissima processione, binis et binis secundum ordinem simul ambulantibus missam celebraturus peruenerat. Missa itaque deuotissime religiosissimeque decantata, cunctisque sacramenta Christi accipientibus et in sua reuertentibus,  ille ad cibum accessit, ibi mensas tres omni decore preparatas inuenit: unam cui ille cum quibus ualebat assidere solebat, et aliam matriculis  , tertiam congregationi sancte Afre  . Sanctificato itaque cibo, carnes agni et particulas lardi inter missarum solemnia benedicti omnibus dispensauit, et tunc demum cibum cum eis omni gaudio sumpsit. Tempore enim statuto symphoniaci uenerunt quorum tam copiosa multitudo fuit, ut pene inter capedinem aule secundum ordinem stando impleuissent, et tres modos symphonizando perfecerunt. His ita gaudiis multiplicatis, canonici, precipiente episcopo, caritatem accipientes et rogantes, unum responsorium de resurrectione Domini interim decantauerunt. Et hac caritate expleta, ad alteram  mensam congregatio S. Afre similiter fecit. Appropinquante uero uespera, ille sibi et secum sedentibus letanter pocula porrigere precepit, et tertiam caritatem omnes caritatiue bibere rogauit, acceptaque ea caritate, tertium responsorium omnis clerus simul cum letitia decantauit. Quo decantato, hymnum decantando canonici surrexerunt, ut apte preparati ad uesperam deuenire potuissent. uespera autem peracta, episcopus, cum hospitibus et militibus, ad suam edem omnes exhilarandos reuertebatur. Mane uero quod est die lune, clerus totus ad Sanctam Afram congregabatur, ut episcopum uenientem formosissimis paraturis indutus honorifice suscepisset, quia eius consuetudo erat ut eo die ibi sacrarum solemniis missarum Deo militaret, et post  peracta sacrarum missarum solemnia multitudinem populi illuc congregati sacro chrismate confirmaret, et his ita peractis, ad ciuitatem rediit, et ibi totam paschalem hebdomadam deuotissime celebrauit.

u. Finita paschali solemnitate, cum alicuius rei necessitas proposuisset, ut ad alia loca uel ad monasteria pertinentia ad episcopatum legitime pergere  potuisset, Wthinuuanc  , Staphense, Fauces, Wissintesteiga, Heuuibach, , sedebat itaque in solio super carpentum composito, de humerulis plaustri in ferro pendente, et cum eo unus clericus de capellanis eius, qui cum eo totos dies psalmos decantasset. Non ideo quando inprimis tali modo  pergere cepit nisi  adhuc caballicare potuisset, sed ut a populis sequestraretur, ne a cantatione psalmorum eorum colloquiis ineptis impediretur. Comitari uero semper cum illo aliquos suos presbyteros prudentissimos, et de capellanis tantum ut quotidie seruitium Dei decore perficere potuisset precepit. Similiter et de uasallis suis semper secum aliquos sapientissimos habere uoluit, si ei aliquod negotium de ecclesiasticis rebus uel secularibus ad tractandum deuenisset, ut eorum consilio caute tractare et regere semper paratus esset. Fuerunt etiam electi de familia semper qui trahentibus bobus ductores fuissent, et eum ante et retro ad dexteram et ad leuam caute obseruassent, quibus ille quotidie tantam annone copiam per seipsum et per ministros  eius dare fecit in presentia eius, ut triplici numero uirorum sufficere potuisset. Amantissimus quoque comitatus pauperum semper cum eo inter sua loca ibat; qui uirtutem caballicandi habebant in cautissimis ambulatoribus pergebant. Alii autem his uehiculis in quibus soliti erant pergere, cum carpentis episcopalia ministeria portantibus perrexerunt. Quorum uero  mansiunculas et totas procurationes ipse per aliquem suorum fidelium quotidie caute disposuit. Nunquam uero in aliquo predictorum monasteriorum otiosus manebat, nisi in edificiis ecclesie, uel claustrorum, uel aliorum edificiorum, uel murorum antea preparatis, et collectis supellectilibus laborasset. uitam uero in eodem monasterio Deo militantium monachorum siue  canonicorum et stipendia eorum omnino regere et componere studuit, et ius familie dissoluere omnimodo non concessit. Dona etiam sancti Spiritus tradere, ubi necessitas fuit, confirmatione chrismatis non omisit.

uI. Gratum autem et necessarium iter populis, cum quarto  anno, secundum constitutionem  canonum ministerium suum ad implendum, causa regendi et predicandi atque confirmandi diecesim sibi commissam uisitare decreuisset, eodem modo, sicut superius diximus, in solio carpenti superposito sedebat, psalmosque solito more decantabat, eunuchum illum imitans qui, legens Isaiam prophetam super currum suum sedens, per uiam pergebat, cui precipiente Spiritu sancto Philippus adiunctus est, qui, ab eo predicatus et baptizatus, fidem sancte Trinitatis accepit, estimans pro certo, quantum se colloquiis humanis subtraxisset, ut tantum se diuinis propinquiorem facere potuisset. Ad loca autem illa cum peruenisset ubi concilia sua denuntiata fuerant, cum euangelio et aqua benedicta et sonantibus campanis et tanta honorificentia susceptus est, quantum illis qui ibi congregati sunt uirtus  suppetebat. Statim uero missa celebrata in concilio considens, populum ante se uocari fecit, prudentioresque et ueraciores sacramento interrogare precepit, que in illa parochia emendatione digna fuissent, et contra iura Christianitatis perpetrata peccata, ut ei ueraci relatu nota fierent facta. Ut autem ab eis aliqua normam rectitudinis supergredientia cognita audiuit, sine perceptione personarum, secundum iudicium clericorum, ad tramitem rectitudinis, quantum, omnipotenti Deo iuuante, potuit, retrahere festinauit, et male pullulata surcula uitiorum falcastro uerbi Dei studiosissime resecare, ne uirgulta malorum germinum segetem Christi sibi commissam suffocare licentiam habuissent; et morbis uitiorum aptissima fomenta emendationum  opposuit, sed tamen secundum uerbum Dei dicentis: Argue, obsecra, increpa in omni patientia et doctrina . Ea uero que difficilia et insuperabilia ministris suis esse ab eis comperit, in presentia sui, omnium cum eo manentium adiutorio, percauta directione finiri contendit. Que autem ab eis sine obtrectatione aliorum in statum rectitudinis conuerti persensit, eorum regimini perficiendum firmiter commendauit. Ille autem, sequens regulam sui ministerii, Spiritus sancti donum populo ad hoc illud congregato, sacre unctionis confirmationem studuit imponere. Si autem his adhuc imperfectis nox solito more subrepens aduenit, ne aliqua pars ouium sibi commissarum detrimento priuationis celestis doni  grauaretur, incensis luminaribus in nomine Domini cepta perficere decertauit. Interdum autem, cum de refragatoribus iustitie tanta contentio excreuisset, ut, decedente die, tenebre noctis funderentur in mundo, ne pro eo concilia inibi uentilata remanerent incorrecta, luminibus incensis regulas canonicas legere precepit, ut seris iustitie ora refragatorum oppilarentur, et iustis iudiciis omnia in Dei uoluntate consummarentur. Cum autem completo concilio uel confirmatione ad mansiunculas rediit, corpus reficiendum non prius prandium gustauit, quam pauperibus eleemosyne ab  eo clerico cui illa obedientia erat commendata erogabantur. Debilibus autem cum eo aduenientibus in sua presentia collocatis, abundantem refectionem apponi precepit. In quibusdam autem diebus capitula cum clericis habere disposuit in his locis ubi hec aptissime fieri archipresbyteri putauerunt, et ubi eum ab aliis mundanis conciliis absolutiorem esse arbitrabantur. Congregatis ante se clericis, archipresbyteros et decanos, et optimos quos inter eos inuenire potuit, caute interrogauit qualiter quotidianum Dei seruitium ab eis impleretur, et qualiter illis populus subiectus ex eis regeretur in studio predicandi docendique; quantaque cautela infantes baptizarentur, infirmi uisitarentur et ungerentur, defunctorum etiam corpora quanta compassione sepulturis traderentur;  qualiter de decimis et oblationibus fidelium pauperes et debiles recrearentur, uiduis et orphanis in uniuersis necessitatibus subuenirent; quantoque studio in hospitibus et aduenis Christo ministrarent; si subintroductas mulieres secum habuissent, et inde crimen suspicionis inciderent; si cum canibus uel accipitribus uenationes sequerentur, si tabernas causa edendi uel bibendi ingrederentur; si turpes iocos in usu haberent; si ebrietates et comessationes supra modum amarent; si rixis et contentionibus et emulationibus deseruirent; si nuptiis secularibus interessent; uel si aliqui eorum ministeria indecentia in consuetudine haberent; si per Kalendas, more antecessorum suorum, ad loca statuta conuenirent, ibique solitas orationes  explerent, suasque Ecclesias ad tempus reuiserent; si obedientiam eorum magistris prebuissent, et in toto suo ministerio deuoti et apti manere studuissent. Responsione autem de interrogatis facta, et ratione ueritatis percepta, stantibus in rectitudine dulcissime consolationis gratia gratificauit, et ut deinceps a norma iustitie non deuiarent, suaui colloquio admonuit; errones autem per deuia incedentes fratres, dignis terruit correptionibus, et, ut postea consueta uitia omitterent, precepit.

uII. Horum autem qui in suo episcopatu proprietates habebant, quisquis religiosorum propter amorem Christi ecclesiam componere cupiebat, et cum concessa licentia ab eodem sancto episcopo  eam edificauerat, consecrationemque habili tempore ab eo fieri flagitauit, aptissime uniuscuiusque petitioni prebuit assensum, si confestim ille consecrate ecclesie legitimam dotem in terris et mancipiis in manum eius celsitudinis dare non differret, in conspectu ciuium suorum et testium ueridicorum, ne postea geste rei ueritas offuscaretur; ea etiam ratione ut aliis circumiacentibus ecclesiis iura earum in nullis rebus propter illam nouam minuerentur. Consecrationeque peracta, doteque contradicta, comprobato illic presbytero altaris procurationem commendauit, et ecclesie aduocationem firmite  legitimo heredi panno  imposito commendauit. Alicuius oblationem muneris non exposcebat, nisi presbyter eiusdem ecclesie aliquid propter honorem suum, et bonam uoluntatem suam sponte eum accipere impetraret.

uIII. Iesu uero quodam tempore preceptis obediendo, cum in pago Aldegowe  nominatum ministerii sui officium implere decreuisset, uenerunt quidam homines de eodem pago ad eum, lamentando dicentes: »Patres nostri in sua proprietate quam nobis reliquere, de lapidibus et cemento et lignis ediculam construxerunt, quam Deo et sanctis eius dedicari uoluerunt, et ut ipsi ibi sacrorum officiorum celebrationem audire meruissent, quia locus iste in magna uastitate eremi est situs, sed  propter difficultatem uie et pauperiem substantie eorum, nunquam episcopum ad consecrandam prefatam ediculam introducere potuerunt.« His auditis, Dei seruus hilari uultu dicebat: »Potestis nunc ad tempus que consecrationi ecclesie sunt necessaria acquirere?« Qui amicorum consolationibus freti responderunt: »Possumus.« Quibus ille infit: »Cantum mihi uie ductorem dimittendo, antecedite, et que sunt ordinanda ordinate, ecce [ad] uestre subueniendum necessitati illuc perueniam, et, Deo iuuante, ecclesiam consecrabo.« Die uero altera, consecratione peracta, ciues ipsi secundum suam facultatem munera offerentes ante eum ueniebant; que uidens, subridens dixit: »Non propter amorem alicuius muneris, sed ut uestre necessitati consulerem,  et seruitium Dei in hoc loco multiplicaretur, huc ueni, hec nobis oblata uestre utilitati seruantes, et in Dei seruitio crescentes, manete in pace.« Hec dicens recessit, et de scrupulo uie nullam nisi quasi letando querimoniam fecit.

IX. His uero bonorum operum studiis insistens, omnes apud eum commanentes exhortatione benignissima spiritualiter recreauit, docens non solum in uerbis sed etiam in operationibus ut unusquisque Dominum ex omnibus uiribus perfecte diligeret, et eius amori nichil preferret, et proximum tanquam seipsum, patrem et matrem honoraret; insuper omnes bone uoluntatis homines, de quibus angelica canit multitudo, dicens: Et in terra pax hominibus bone uoluntatis ; malignis autem in omnibus  eorum malis actibus resisteret, secundum sanctum prophetam Dauid, dicentem: Ad nichilum deductus est in conspectu eius malignus: timentes autem Dominum glorificat ; quod quisque sibi noluisset, alteri non faceret; ecclesias Dei cum deuotione mentis et humilitate et cum oblationibus crebro uisitaret, ibique cum effusione lacrymarum et pro remissione peccatorum suorum et pro omnibus iustis suis necessitatibus Deum flagitare satageret. Inimicis insuper indulgentiam postulare monebat, secundum orationem Dominicam, dicentem: Dimitte nobis debita nostra, sicut et nos dimittimus  debitoribus nostris ; et secundum Euangelium: Sic et Pater meus celestis faciet uobis, si non remiseritis unusquisque fratri suo de cordibus uestris ; et iterum: Dimittite, et dimittemini . Decimas omnium laborum suorum Domino et sanctis eius, ecclesiisque quibus sunt terminate, ne reatum Cain fratricide inciderent cum magna cautela presentare festinarent. Dominicas etiam dies et ceteras solemnitates in anno non solum in abstinentia seruilium operum, sed et omnium uitiorum, deuotissime uenerari monuit; Eucaristiam quemque assidue accipere, atque ante acceptionem purgatum se exhibere; et post acceptionem mundum se custodire certaret. Dies Quadragesime ceteraque ieiunia antiquitus  constituta, et nouiter cum consensu inuenta, omni monuit deuotione ab omnibus custodiri, abnegationem sui facere, et Christi uestigia sequi, corpus castigare, delicias non amare, esurientes et sitientes escis et poculis recreare, nudis uestimenta prebere, infirmos et in angustiis constitutos uisitare, egenis et uagis mansiunculas concedere, et que sunt necessaria propter amorem Christi prebere, pupillos et uiduas in tribulationibus uisitare, atque in cunctis eorum necessitatibus subuenire, malitias in corde non retinere, et uerbis aliquem ad iracundiam non prouocare, iram deponere, uindictamque Domino concedere, nulli malum pro malo reddere, nec aliqua lesione exacerbare, maledicentes se non remaledicere, sed magis benedicere, et persecutionem  pro iustitia sustinere, discordantes et inimicitias inter se habentes ad unanimitatis concordiam reuocare, Deo resistentibus resistere, et sibi cum fide militantibus iuuamina prebere, nullo octo uitiorum principalium que omne genus hominum infestant scandalo laqueari. Querentibus autem que essent octo uitia principalia, respondit non solum illis, sed et his qui adhuc in hesitatione manent, que sint octo uitia, dicens  : Primum est gastrimargia, hoc est uentris ingluuies, cum sua prole: comessatione et ebrietate; secundum est fornicatio, cum sua prole: turpiloquio, scurrilitate, ludicris, que etiam sunt stultiloquia; tertium est philargyria, hoc est, auaritia siue amor pecunie, cum sua: prole mendacio, fraudatione, furto, periurio,  turpis lucri appetitu, falso testimonio, uiolentia, inhumanitate, uoracitate ac rapacitate; quartum, ira, cum sua prole: homicidio, clamore et indignatione; quintum, tristitia, cum sua prole: rancore, pusillanimitate, amaritudine, desperatione; sextum acedia, cum sua prole: otiositate, somnolentia, importunitate, inquietudine, peruagatione, instabilitate mentis et corporis, uerbositate et curiositate; septimum cenodoxia, hoc est, uana gloria, cum sua prole: contentione, heresi, iactantia, ac presumptione nouitatum; octauum superbia, cum sua prole: contemptu, inuidia, inobedientia, blasphemia, murmuratione, detractatione,  inimicitia. Beatum uero dicebat, qui in istis uitiorum pedicis non offendebat. Octo uero notissimas beatitudines a Deo in Euangelio enumeratas, auribus cordis caute percipere, et intimis cogitationibus firmiter inserere, ut in tempore tentationis malignis spiritibus eas euellere uirtus non concedatur, sed unusquisque ad spem celestium desideriorum earum consolationibus subleuetur; Agno uero omnipotentis Dei Christo tollenti crimina mundi, semper die noctuque multiplices laudes et gratias totis desideriis et omnibus uiribus referre, quia dignus est sua incarnatione, et natiuitate, et baptismo, et crucifixione, et sepultura, et resurrectione, et ascensione soluere signacula septem libri signati, in uisione sancto Ioanni apostolo in Pathmos  insula ostensi. Intente autem et subnixe omnium in commune beneuolentiam postulauit: si qui essent qui in semetipsis segetem aliquarum uictutum excreuisse sentirent, non suis meritis, sed omnipotentis Dei misericordie applicarent, ne subito iactantie grandine in eis necaretur, sed tempestiua maturitate, protegente Spiritu sancto, in horreis Christi collocaretur. Os a malo uel prauo eloquio custodire, lectiones sanctas libenter audire, mala sua preterita cum gemitu et lacrymis quotidie in oratione Deo confiteri, et deinceps emendare, desideria carnis non perficere, uoluntatem propriam frangere, sacerdotum preceptis obedire, etiamsi ipsi, quod absit! aliter agant, eos imitantes, de quibus Dominus dicit: Dicunt enim, et non faciunt .  Castitatem amare monuit, nullum odire, inuidiam et zelum non habere, contentiones non colere, elationem odire, uenerari seniores, diligere iuniores, timorem Domini in corde et animo sine intermissione habere, credere oculos Domini omnia uidere, et aures eius omnia audire, Psalmista dicente: Ecce oculi Domini super iustos, et aures eius in preces eorum, uultus autem Domini super facientes mala, ut perdat de terra memoriam eorum . Diem uero obitus sui et diem extremi iudicii, in quo dicturus est Dominus his qui eum recreare et uestire et uisitare in suis pauperibus quotidie festinant, qui ab auditione mala non timebunt, illud: uenite, benedicti Patris mei , etc., illis autem hec negligentibus, et Deo in suis membris non ministrantibus:  Discedite a me, maledicti, in ignem eternum, qui preparatus est diabolo et angelis eius , ante oculos semper suspectam et timidam habere; et penas maledictis preparatas oculis mentis sepissime intueri; et locum pessimum qui semper est sine refrigerio, et sine splendore, et sine dulcedine, et erit sine fine, ubi uermis eorum non moritur, et ignis non exstinguitur, ubi fletus et stridor dentium, sine intermissione semper auditur, ubi uorans flamma machinationibus diaboli semper renouabitur, ubi consolationis spes omnino non habetur, sed de hora in horam tristitia augetur, quia finem manendi inuenire non possunt, sed cum his quibus in hoc seculo ministrauere, in angustiis sine  fine perseuerant. Dei autem benedictis et in eius dextera collocatis quanta gaudia atque tripudia maneant, semper, quantum humanis mentibus possibile est, cogitare oportet, de quibus scriptum est: Quod oculus non uidit, nec auris audiuit, nec in cor hominis ascendit, que preparauit Deus diligentibus se . Ubi hymnidici angelorum chori inenarrabili claritate fulgebunt; ubi celsitudo patriarcharum digno honore remunerata gaudebit; ubi uerax prophetarum ordo, prophetiis suis in toto expletis, Deo gratias agere non cessat; ubi iudex apostolorum chorus, accepta ante promissa mercede, perenniter exsultabit; ubi martyres, palma martyrii eorum coronati, consolatione perfruuntur eterna; ubi confessores, premiis suis multiplicatis, in Dei laudibus  perseuerant; ubi uirgines centesimi fructus retributione abundant, et uidue sexagesimi fructus restitutione honorantur; ubi monachi, ex resignatione secularium omnium, cum esurientibus et sitientibus iustitiam Dei, expletis eorum desideriis, satiati, Dei laudibus insistere non cessabunt; ubi penitentes, depositis delictorum suorum oneribus, sine fine Deum laudantes congaudent; ubi pueri Agnum in albis sequentes, sub throno angelis concordantes, Deum laudare cantando, non cessant; ubi gloriosissima uirgo, Dei genitrix, Maria, super choros angelorum exaltata, inestimabili claritate et formositate omnes hilarans conspicitur; ubi iusti sicut sol fulgebunt, et omnes sancti Creatorem suum et omnium creaturarum, in sua claritate facie ad faciem gaudendo  uidebunt, ab eis auferentem omnem metum et omnem merorem et tristitiam, atque omnem aduersitatem. In illo regno lux solis et lune et stellarum non est necessaria; fames et sitis nulli nocebunt, frigus uel estus nullum fatigabunt, infirmitas et dolor nulli aduenient, uenture senectutis miseria non timebitur, sed sicut in die iudicii corpora mortuorum in mensura etatis plenitudinis Christi resurgent, in ea etiam impassibilitate et pulchritudine permanebunt. Nuptie ibi non celebrantur, et progenies hominum postea non multiplicabitur, sed completus numerus iustorum non minuetur, sed sine fine in gaudio seruabitur; insidias diaboli ultra non timebit, indulgentia peccatorum ultra non indigebit; sicut angeli in prime conditionis impassibilitate  permanebunt, sic et homines, post resurrectionem equales angelis, in sobrietate et incommutabilitate perseuerant in ciuitate Dei nostri, in monte sancto eius edificata, que dicitur duodecim lapidibus pretiosis esse ornata atque fundata, quorum nomina et ordinem sanctus Ioannes apostolus et euangelista in Apocalypsi enumerat: ubi iaspidem in primo fundamento positum dicit, quem dicunt omnia phantasmata fugare, in quo fidei uiriditas designatur; sapphirum in secundo, qui spem celestis beatitudinis designat; calcedonem in tertio, qui flammam interne caritatis figurat; in quarto smaragdum, qui eiusdem fidei fortem inter aduersa confessionem figurat; in quinto sardonichum, sanctorum inter uirtutes  humilitatem significantem; in sexto sardium, in quo sanctorum martyrum cruor exprimitur; in septimo chryzolithum, in quo spiritualis inter miracula predicatio figuratur; in octauo beryllum, in quo predicantium perfecta operatio significatur; in nono topazion, in quo eorumdem ardens contemplatio monstratur; in decimo chrysoprasum qui beatorum martyrum opus pariter et premium significat; in undecimo hyacinthum, qui celestem ad alta subleuationem, et propter humilem ad humana descensionem figurat; in duodecimo amethystum, qui celestis semper regni in humilium animo memoriam designat. Hec positio duodecim lapidum figurat firmitatem apostolorum, qui in fundamento Ecclesie sunt positi, sicut Saluator mundi beato dixit Petro:  Tu es Petrus, et super hanc petram edificabo Ecclesiam meam . Hec dicendo ad Petrum omnibus notum fecit apostolis quod super eos esset Ecclesia sua edificanda, quorum sonus in omnem terram exiuit, et in fines orbis terre uerba eorum. Si apostoli fundamentum domus Dei sunt, et omnis Christianitas, edificatio eiusdem templi, manere debet, dicente Apostolo: Templum Dei sanctum est, quod estis uos, et Dei edificatio estis, etc. , studeamus omnes totis uiribus nos Aedificatori et Inhabitatori coniungere, ut doctoribus nostris in fundamentum positis, eo donante, superedificari mereamur; ut inter electos lapides positi, et prefatis ordinibus iuncti uideamur; ut Creatorem et Redemptorem nostrum iudicem uiuorum et mortuorum,  facie ad faciem uidentes, cum eis laudare mereamur per infinita secula seculorum. Amen.

X. Longe lateque cum fama eius bonitatis dilataretur, et diabolus eum in hoc culmine uirtutum stantem uideret, omnigenis malitie sue astutiis nitebatur in aliquam difficultatis uoraginem immergere, et ab inceptis bonis impedire. His uero temporibus Liutolfus, filius Ottonis gloriosi regis, dux erat Alamannorum, cui pater eius antea gentes omnes regionum sue ditioni subiectarum sacramento post finem uite sue subiugauerat; patruus autem eiusdem Liutolfi Henricus, frater regis, dux existit Noricorum: qui uero  inter se propter confinia regionum ex suasione malignorum hominum rixas et contentiones exercere ceperunt. Cumque  eos rex nullatenus ad concordiam et pacem reuocare potuisset, obiecit se filio, et in adiutorium fratris conuertitur. Cum autem filius eius, cum uniuersis quos congregare potuerat, ei resistere niteretur, atque extorrem regalis potentie agere moliretur, Henricus, prefatus dux, commendata ciuitate Ratisbona, totaque regione Noricorum, Arnolfo Palatino comiti, et ceteris insuper suis fidelibus, perrexit ad regem. Moram autem ibi illo faciente, prefatus Arnolfus cum multitudine populi fraudulenter Ratisbonam cum ceteris urbibus, et cum frequentia populorum, et cum omnibus quibus potuit. Liutolfi potestate subegit. Quibus compertis, rex  cum fratre suo Henrico Baioariam hostiliter inuasit, ad restituendum eum in honorem prioris potestatis. Prefatus autem antistes, Udalricus, cuius fidelitatis firma stabilitas nunquam ab adiutorio regis separata est, hec comperiens, dimissa parte in Augusta ciuitate uasallorum suorum, ceterisque rebus collocatis, cum quibus potuit, omisso uehiculo carpenti, equitando in seruitium regis, in regionem Noricorum sagaciter uenit, carmulaque prolongata possibilitatem redeundi apte non potuit habere. Arnolfus autem predictus interim, accepta multitudine, Augustam adiit, et despoliauit rebus omnibus quas secum abducere potuit, comprehensosque quosdam milites episcopi secum Baioariam reuexit. Rex autem cum de regione Baioariorum  reuertisset, et episcopus in sua redire uoluisset, non considerabat se in Augusta ciuitate posse cum multitudine parua defendere, quia totum pene episcopatum in beneficium extraneorum diuidebatur a Luitolfo et sequacibus eius; milites autem episcopi quidam comprehensi, quidam uero sollicitatione iniqua diuisi ab eo, quidam depredationibus in pauperiem deducti, ita ut ei secundum suam uoluntatem in adiutorio esse non potuissent. Hi autem qui cum illo remanserunt, suis colloquiis roborati, salubre consilium inierunt ut, relicta Augusta ciuitate, castellum quod dicitur Menichingen edificare, et ab aduersariis eorum ibi se defendere studuissent. Tum uero una tantummodo nocte in Augusta ciuitate manebat inclusus, altera die statim perrexit ad  predictum castellum, quod erat in toto interius exteriusque sine edificiis desertum. Quamuis certe hiems dura fuisset, tamen in illo loco, in tabernaculis et in tuguriis festinanter compositis, exspectauere donec congregata familia castellum ligno circumcinxere, et intus secundum possibilitatem eorum edificia apta composuere. Arnolfus itaque et omnes qui cum illo erant, regie potestati undique contradicentes, hec comperientes, legationes miserunt, si sospitatem sui suorumque habere uoluisset, potestati Liutolfi se sine dubio subdere non distulisset, et ut predictum castellum cum suis componere deseruisset; quia eo tempore in tota regione Sueuorum nullus in regis adiutorio remanebat, nisi Adalpertus comes, cum sibi subditis, et Theodpaldus,  frater religiosi episcopi, et ideo estimabant ut eorum decreto uirtutem resistendi nullo modo acquirere potuisset. Qui, sapienti cum suis utens consilio, diuersis promissionibus et humillimis responsionibus, et interdum obsidibus datis iterumque receptis ad se, eorum iras et obsidiones omnimodo mitigauit, donec edificato castello uallibusque renouatis, in munitione eiusdem loci ab eorum cum suis seuitia se posse defendere estimaret. Cum uero inducie rationibus respondendi ultra prolongari non potuissent, tunc manifeste confessus est se, sicut cepit, in uoluntate regis uelle perdurare. Tunc prefatus Arnolfus, filius Arnolfi ducis, congregata multitudine  eorum infaustorum qui antea Augustam ciuitatem depredati sunt, et aliorum in quorum tunc confidebat adiutorium, uoluit obsesso castello uenerandum episcopum ui coactum cum suis ditioni subdere Liutolfi. Hac re comperta, episcopus econtra, legatis missis, multa pecunia promissa, flagitabat ut reuertentibus eis illi licuisset in pace subsistere; sinautem, pace contradicta, redire noluissent, precepit eisdem legatis suos parochianos banno Christianitatis constringere, ne loca Sancte Marie, in suo episcopatu sita, ullo modo inuadere presumerent. Qui uero pecunia contradita bannoque Christianitatis postposito, male incepta omittere noluerunt, sed ad internecionem eorum ea Dominica  in qua mos est clericorum ante Quadragesimam carnes  manducare, et deinceps usque ad sanctum tempus Pasche deuitare, hostiliter inuaserunt predium Sancte Marie, et episcopum obsederunt. Qui uero die noctuque in Dei seruitio studiose permanens, timore abiecto in Deum confidens, obsessiones eorum pro nichilo ducens, in predestinatione inita firmiter perseuerauerat. Hec uero obsessio ut comperta fuisset Adalperto comiti et Theodpaldo fratri episcopi, congregata phalange populi, prima die Quadragesimalis temporis, quod est dies lune, mane diluculo castra inimicorum inuaserunt. Sed illi hec antea posse fieri non putantes, imparati ad bellum inuenti sunt, et, repentino timore perculsi, relictis spoliis fuga inimicos euadere studuerunt. Illi autem eos sequentes, Hermannum fratrem Arnolfi  apprehenderunt, quosdam in castris ceciderunt, quosdam uero ulterius subsequentes interfecerunt. Maxima autem parte eorum interfecta, ceterisque fugatis, nullus eorum ad se defendendum fiduciam accepit, nisi unus nomine Egilolfus; fugiendo brachio Adalperti comitis modicum uulnus infecit, de quo etiam uulnere mortuus est; uulnerator etiam eius statim occisus est a Liutperto uasallo eiusdem Adalperti. Paucissimi autem eorum, ictibus contusi, ac diuersis modis uulnerati, periculum tamen mortis, equis eorum eos asportantibus, eo die uix euaserunt, quidam uero eorum, gelu miserabiliter astringente, nudi in desperatione uite proprias mansiunculas repetierunt. Corpus uero Adalperti, in Dei uoluntate occisi, reuerendus episcopus  ad Augustam ciuitatem uexit, et, animam honorifice Deo commendans, in ecclesia Sancte Marie sepeliuit. Nullus autem eorum qui antea sibi spolia Auguste ciuitatis in contrarietatem sancte Dei genitricis Marie uindicauerunt, impunitus euasit, nisi qui se suis propriis rebus cum indulgentia reuerendi episcopi redimere non distulerunt.

XI. Manus proprias unus ex his lacerando, uicinis suis in ueritate dicentibus, perdito sensu spiritum exhalauit. Alius autem cum ablato de Augusta ciuitate libro caballum sibi bene placentem comparauit, et secum adduxit in domum suam,  uxorique sue monstrauit et dixit: »Melius mihi placet istum formosum caballum habere, quam librum cum quo hunc comparaui in Augusta relinquere.« Cuius uerbis respondit uxor eius, dicens: »Utile tibi forte fuisset, si manus tua hunc librum iniuste non tetigisset.« Interim uero ille leuigando manu in posteriora tangebat caballum, et statim ab eo percussus mortuus est. Nouis et improuisis his cladibus, et aliis multis formidolosis rebus in reis peractis a multitudine populi compertis, timor magnus inuasit eos qui se esse reos cognouerunt de predicta predatione Auguste ciuitatis, non solum in eos qui illuc peruenerunt, sed et qui aliquid de iniuste acquisitis ab eis acceperunt, et ideo, ad penitentiam et lamentationem conuersi, digna emendatione  et restitutione abstractarum rerum, et cum efflagitatione indulgentie episcopi, studuerunt se cum Christo et cum sancta Maria matre eius pacificare. Non post multum uero temporis prefatus Arnolfus qui se presumpsit res sancte Marie hostiliter inuadere, et incorrigibilis sine penitentia perdurauit, obsessa Ratisbona ciuitate paratus ad prelium exiuit, et statim in articulo tumultus occisus est. Quidam etiam homo, de episcopatu qui dicitur Eihstetten, partem uilissimi mensalis inde ad suam proprietatem portauit, et statim a demonio occupatus, nullum abscondendi locum ab eo inuenire potuit, neque in ecclesia neque extra ecclesiam, neque aspersus aqua benedicta, quin iuxta eum semper uideretur manere, donec, Augustam regrediens,  iniuste inde rapta reportauit, et episcopum cum scopis ei flagella imponere pro Christi nomine postulauit, et insuper indulgentiam prefati delicti condonare, sicque liberatus a demonio saluatus recessit.

XII. Ne diu me ab incepta taxatione subtraham, libet stylum retrahere ab enumeratione ex utraque parte obsessarum urbium et bellorum undique furentium, et uicissitudine stromatum  diuersorum, sed potius quomodo Dominus omnipotens per merita seruorum suorum suum dignaretur populum liberare libet recensere; ne diaboli machinationibus ad suum perueniret exitium. Cum rex Otto in Alamannia, propter eos qui cum Liutolfo filio eius ditioni sue regalis potestatis contradicere uoluerunt, cum exercitu conuersaretur iuxta  flamen quod Hilara uocatur, in campo oppidi quod dicitur Tussa  1Kb] , et ibi sepedictus filius eius Liutolfus cum alio exercitu obuius ad pugnandum contra eum deueniret, et cum tanta uicinitate coniuncti essent, ut nulla ambiguitatis spe detenti manerent in utrarumque partium multitudine, ni bellum ab eis committeretur, tunc amabilis Deo Udalricus episcopus, in Deum tota fiducia confidens, assumpto Curiencis Ecclesie Hartberto religioso episcopo, legationes inter eos facere cepit, et ad pacis concordiam exorare, et ne populus qui a Deo illis commendatus est ad regendum, pro eorum  reatu duceretur ad perditionem. Deo autem annuente, due amborum mentes, patris scilicet Ottonis et filii eius Liutolfi, de proficua admonitione et doctrina uenerandorum episcoporum in mollitiam uerse, pactum pacis inter se placitauerunt; et, turbine belli mitigato, in sua cum pace redierunt. Tantis autem tunc prefatis tumultuum fatigationibus superatis, estimauerunt se aliquod spatium temporis in pace posse quiescere. Altero pro certo statim anno, quod est anno incarnationis Domini nostri Iesu Christi 965, tanta multitudo Ungrorum erupit, quanta tunc temporis uiuentium hominum nemo se antea uidisse in ulla regione profitebatur, et Noricorum  regionem a Danubio flumine usque ad Nigram siluam, que pertinet ad montana,  simul deuastando occupauit, et cum Licum transcenderet, et Alamanniam occuparet, ecclesiam Sancte Afre concremauit, et totam prouinciam a Danubio usque ad syluam depredauit, et maximam partem usque ad Hilaram fluuium igne combussit. Augustam autem ciuitatem obsedit, que tunc imis sine turribus circumdata muris, firma ex semetipsa non fuit. Sanctus autem antistes magnam ualde multitudinem optimorum militum secum intra septa ciuitatis collocatam habebat; ex quorum agilitate et audacia ciuitas fortiter firmata, Deo iuuante, consistebat; qui ut exercitum Ungrorum ad expugnandam ciuitatem circumdare uiderunt, eis obuiam exire uoluerunt, sed hoc episcopus eis non consentiens, portam ubi maximus aditus intrandi manebat firmiter occludere  precepit. Porta autem orientalis plage  unde itur ad aquam, sic a densitate Ungrorum bello occupata est, ut ipsi estimauerint se statim posse intrare: milites enim episcopi ante portam uiriliter pugnantes eis resistebant, usque dum unus Ungrorum qui ceteros pugnando antecedebat, et ex cuius ductu et antecessione maximam preliandi in illa hora confidentiam habebant, occisus occubuit; ceteri denique cum eum terra tenus mortuum cadere uiderunt, magno clamore et lamentatione eum rapientes, ad castra reuersi sunt. Hora uero belli episcopus super caballum suum sedens stola indutus, non clypeo aut lorica aut galea munitus, iaculis et lapidibus undique circa eum discurrentibus,  intactus et illesus subsistebat. Bello uero finito regrediens circuiuit ciuitatem, et domos belli in circuitu ciuitatis congruenter ponere, et in tota nocte eas edificare, et uallos, quantum tempus suppetebat, renouare precepit. Ille autem totum spatium noctis in oratione pernoctans, religiosas mulieres in ciuitate congregatas concitabat, ut una pars earum cum crucibus ad Dominum deuote clamando intra circumiret, et altera pars clementiam sancte Dei genitricis Marie pro defensione populi, et pro liberatione ciuitatis studiosissime pauimento prostrata flagitaret. Ipse autem minimam particulam noctis ante Matutinam horam corpus requiei soporis indulsit, ut, matutinis et Laudibus expletis,  aurora primum irrumpente, salutaris sacrificii hostiam Deo libare licuisset. Ministerio sacro peracto, uiatico sacro omnes recreauit, humilique admonitione persuasit ut, in fide recta persistentes, spem suam in Domino componere non dubitarent, indicans eis omnigenam sponsionem consolationis, et annuntians psalmigraphi Dauid uerba, dicentis: Si ambulauero in medio umbre mortis, non timebo mala, quoniam tu mecum es . Salutari autem admonitione episcopi peracta, cum iubar radiantis solis primum latitudinem telluris irradiaret, exercitus Ungrorum inenarrabili pluralitate ex omni parte ad expugnandam ciuitatem circumcinxit, diuersa ferens instrumenta ad depositionem murorum. Cumque undique parati essent ad bellum, et  cuncta propugnacula ciuitatis repugnantium plena fuissent, quidam Ungrorum flagellis alios minantes ad pugnam cegerunt, et illi, tantam multitudinem in propugnaculis resistentium eis uidentes, muris se coniungere adeo perterriti non audebant. Interim cum interius exteriusque parati essent ad bellum, Berchtolfus, filius Arnolfi, de castello Risinesburch uocitato uenit ad regem Ungrorum, annuntians ei aduentum Ottonis gloriosi regis. Qui, ut hoc audiuit, suum classicum omni exercitui notum clangere precepit, de cuius sonitu exercitus totus pugnam ciuitatis omisit, et ad colloquium eorum regis se coniungere festinauit. Qui, cum eis autumatione facta, Deo donante, a pugna ciuitatis cessabat, et in occursum gloriosi regis ire cepit; ea ratione ut,  illo cum suis superato, uictor rediens ciuitatem et totum regnum libere habere potuisset. Regi Ottoni uenienti Dietpaldus comes frater episcopi, cum ceteris qui in ciuitate erant, nocte exiens in occursum uenit. Rex igitur cum tantum exercitum Ungrorum perspexisset, estimauit non posse ab hominibus superari, ni Deus omnipotens eos occidere dignaretur, in cuius adiutorium confidens, suorumque consolationibus principum roboratus, bellum uiriliter cum eis agere cepit, et cum mutua cede utrobique cecidissent, et his interfectis qui ad occisionem a Deo predestinati erant, gloriosa uictoria Ottoni regi a Deo, cui nichil impossibile est, data est; ita ut exercitus Ungrorum in fugam uersus uirtutem preliandi  ultra non haberet, et, quamuis incredibilis numerus illorum occisus fuisset, tantus tamen eorum exercitus adhuc remanebat, ut hi qui de propugnaculis Auguste ciuitatis eos uenire conspexerunt, non pugna lacessitos eos redire estimauerunt, donec pretereuntes ciuitatem ulteriora Lici fluminis littora festinando repetere cognouerunt. Rex autem cum suis eos sequens, et quibus se coniungere potuit occidens, uespertina hora diei Augustam peruenit, ibique cum episcopo illam noctem ducens, eique magnam consolationis reuelationem faciens, de Dietbaldo fratre eius qui in bello occisus est, et de aliis eius propinquis ibidem interfectis. Rihgwinum filium Dietpaldi comitatibus  patris honorauit, episcopique fido adiutorio, in quibuscunque eius desiderium cognouit, dignam mercedem restituit. Mane autem facto, fugitiuas barbarorum acies sequendo, regionem Baioariorum  reuisit, festinisque legatis missis, tota remigia et uada fluminum obseruare precepit, ad occisionem eorum, quod et ita factum est. Illi autem, nocte illuc uenientes, quidam eorum ab his qui in nauibus erant fluminibus immersi sunt, quidam occisi sunt, qui autem ad littus peruenerunt, ab his qui littora obseruabant interfecti sunt, nulla eis uia, et nullum deuium ab eis inueniri potuit, quin in omni loco uindicta Domini super eos manifeste maneret; ita etiam ut non post multos dies reges eorum et principes comprehensi et ad Ratisbonam  perducti, in ignominiam gentis eorum, cum aliis multis eorum comprouincialibus equuleo suspenderunt.

XIII. Rex autem Otto potentiam in Deo tenens, Henricum fratrem suum potestatiua manu in regnum confirmauit, et ipse in Saxoniam uictor, sicut solebat, reuertebatur. uenerandus autem episcopus Udalricus, cum rex ab Augusta discederet, abiit ad loca ubi bellum peractum est, querens predictum Dietbaldum fratrem suum et nobilem Reginboldum filium sororis sue  , et inueniens eos ad Augustam perduxit, et in ecclesiam Sancte Marie ante altare sancte Walpurge uirginis in sede unius taphi  ambos fideliter sepeliuit. His ita, sicut prelibatum est, peractis, episcopus, quamuis multis aduersis  fatigatus fuisset, sicut optime omni speranti in Deo decet, bone consolationis effectum assumens, cum suis pertractare cepit qualiter imminentia damna aptissime superare potuisset. In primis qualiter depredatam congregationem clericorum sustentaret, ad implendum ministerium quotidianum seruitii Dei in ecclesia, sciebat enim eos cibaria non habere, et ideo cum his que, ipse sic depredatus, habere potuit, et que a beneuolis populis ei transmissa sunt et oblata, assidue in sua presentia eos secundum suam facultatem mandere et bibere fecit, et omnimodis adiutoriis stabiliuit, eo usque dum ex semetipsis depredationis miseriam temperauerunt, et loca eorum ex iterata laboratione  sustentationis subsidium attulerunt; sua autem loca ignibus exusta et consumptis frugibus in desolationem redacta, studiosis laboribus in agris et edificiis renouare precepit, strenuitas autem familie iussioni eius parendo, sic inchoabat, et congruo tempore utilitatis usu, quantum possibilitas sufficiebat, restituit. Ecclesiam autem Sancte Afre, que a paganis fuerat cremata, adhuc reedificata non erat, sed tugurium glossibus  tectum altaria ab imbribus et intemperiebus defendebat; sepulcrum Simperti episcopi, in choro iuxta gradus situm, adhuc sine tecto remanebat: de cuius operimento in uisione admonitus, lignis more operculi arte coniunctis  tegebat. Non post multum uero temporis decursum, iterum admonitus ut domum Sancte Afre reedificare non tardaret. De cuius instauratione cum sepissime tractaret, qualiter congruentissime fieri potuisset, et qualiter sub positione crypte orientalem plagam ecclesie conuenientissime decoraret, et nullus certitudinis effectus ei animo irrepsisset, continuis orationibus et ieiuniis cum domesticis et religiosis presbyteris, deuotissime misericordiam Dei secreto deprecari cepit ut ei monstraretur locus in quo corpus sancte Afre collocatum fuisset, et si cryptam in eo loco ubi uoluntas eius complacuit fas componere maneret. Ut orationem eius et ieiunium ad aures Domini peruenire dubium non esset, secundum cantationem sancti  Dauid prophete: Ecce oculi Domini super iustos, et aures eius in preces eorum , quadam nocte in uisu ei sancta Afra apparuit, et locum collocationis corporis eius, sicut in scriptura passionis eius est scriptum, ab Augusta ciuitate in secundo milliario in ecclesia monstrauit. Cryptam autem in predestinato loco fieri prohibuit, propter sanctorum reliquias, que in illo loco in requie diem exspectare debent iudicii. Hac reuelatione perdoctus quid sibi esset faciendum, muros ex maxima parte ab ignibus depositos cum magna festinatione reedificare fecit, et priori altitudini mensuram unius cubiti superposuit, cryptaque congruenti occidentalem partem ecclesie decorauit, super edificia in sua presentia caute mensurata, summo studio incidere et adducere  precepit, et non tardauit donec imbricibus eam ex toto cooperuit, et interius edem ecclesie laqueariis uestiuit, et lucida pictura decorauit, et ornamenta ecclesie, que propter barbaros in ciuitatem fuerant deportata, et in matrici ecclesia seruata, restitui fecit.

XIu. Quam in magna obseruatione Dei ille locus orientalis partis ecclesie semper maneat certis sit indiciis manifestatum, hic mihi congruum uidetur innectere. Quidam hortulanus nomine Adelpoldus ibi deambulando inter gramina speluncam inuenit, in quam intrans formosam ediculam sub terra muratam conspexit, et ueniens nuntiauit episcopo, dicens: »In hoc loco possum olera mea et alia necessaria  reponere.« Cui ille respondit denuntiando, dicens: »Si hoc facis, sensum et sospitatem membrorum tuorum te perdere dubium non est.« Hortulanus autem uerbis episcopi non credens, sine eius licentia prefatas res in eamdem speluncam congregare cepit; hoc faciendo sensum cum auditu et uisu perdidit. Hoc autem cum episcopo nuntiatum fuisset, iussit adduci sibi hortulanum, et dixit ei: »Quare occupare uoluisti illum sanctum locum, spernendo meum preceptum?« Cui ille, quamuis sensu careret: »Non inficior, ait; scio enim quod pro illo reatu, quod mandatis tuis non obediui, istam tribulationem incurri. Cuius tribulationibus beneuolus episcopus condolens,  indulgentiam ei cum benedictione donans, Deo concedente, sanitati restituit. Mirabile dictu! ille hortulanus postea illam speluncam nullo modo inuenire potuit. Postea autem episcopus pollinctoribus accercitis, in australi parte exterioris muri ecclesie sepulcrum sibi fodere et exterius muro cingere, et perrupto muro ecclesie arcum muratum desuper curuare precepit, et arcam aptam componere ad cooperiendum corpus in sepulcro, et insuper tabulatum densum, longo tempore imputribile, cauta coniunctione uinctum superponi decreuit. His preparationibus exsequiarum suarum perpetratis, omni hebdomada dehinc ipsum locum die ueneris uisitare, et ibi hostias immolare consuetus erat, si alia aliqua ei occupatio uel absentia impedimentum  non fecit. Interea uero Dei donante clementia istas regiones concordia pacis illustrabat, et beneuolas mentes turba persecutionum a Dei seruitio non prohibebat, ideo ipse Romam pergere decreuit, et illuc feliciter peruenit, liminaque beatorum apostolorum Petri et Pauli deuotionis studio humiliter uisitauit, ibique precibus profusis, eleemosynarumque largitate pauperibus dispensata, ab Alberico principe Romanorum honorifice susceptus est, frequentique ministerio et oblatione cumulatus, aliquot dies ibi perdurauit. Cumque ibi morando reliquias sanctorum se uelle comparare indicasset, quidam clericus ad eum ueniens, perduxit eum in silentio noctis ubi caput sancti Abundi martyris in quadam ecclesia altari inclusum seruabatur, cuius passionem  ei ostendens, et caput presentans, sacramento firmitatem fecit super reliquias, quas episcopus secum attulerat, eiusdem Abundi caput esse cuius passio presentialiter fuit perlecta. Cum autem sacramentum peractum audisset episcopus, placitam mercedem clerico donauit, caputque sancti Abundi accipiens, ad Augustam secum reportauit, ibique ad consolationem multorum gloriose inclusit. Monasterium uero Sancti Galli ubi ille scientias litterarum fuerat perdoctus assidue uisitauit, ibique Deo militantibus cenobitis conuiuium fecit, et inde ad cellam sancti Meginardi perrexit, ad uidendum seruum Dei sanctum Eberhardum, eiusque necessitatibus sibique subiectis monachis subueniendum in quibuscunque  potuit eorum cognoscere uoluntatem. Ultima uero uice, Eberhardo uiuente, cum inde recedere debuisset, expleta multimode amabilitatis locutione, acceptoque cum orationibus in ecclesia permisso, ad uehiculum sue reportationis egressus est; cumque paratus esset ad pergendum, et eo die sanctum Eberhardum amplius uidere non putaret, subito post eum quasi festinando ueniebat, et oscula caritatis iterans, cum flebilibus oculis aiebat: »Ex hac hora ultra me non uidebis, donec exempti corporibus in presentia Dei nos uidere merebimur.« Cuius uerbis respondens episcopus dixit: »Dulcissime Pater, nunc scis me certe cito de hoc seculo esse migraturum?« Cui ille respondit: »Finis adhuc uite tue tibi non imminet, uerba autem que tibi nunc dixi uera esse non dubites.«  His uerbis expletis episcopus remeauit, et antequam iterum eamdem cellam reuisitaret, Eberhardus feliciter migrauit a seculo.

Xu. Regionem quoque Burgundiorum tempore alio adiit, et ad Agaunensium locum ubi sanctus Mauritius cum suis sequacibus propter nomen Domini martyrium sumpsit, magne humilitatis studio uisitauit. Qui antea a rege Burgundionum promissionem accepit, ut unum de sanctis martyribus ex eius datione et adiutorio inde ad Augustam referre mereretur. Et cum illuc die Sabbati perueniret, monasterium nouiter a Sarracenis exustum inuenit, et nullum de habitatoribus ibi conspexit, nisi unum edis edilem [al. senilem] combustum monasterium custodientem. Cumque ille sacram noctem in Dei  laudibus ibi permaneret, et mane cum radius solis primum latitudini terre lucem diffunderet missam de Sancta Trinitate celebrauit; qua expleta, cum alteram statim uenerationi dici Dominici congruentem celebrare cepisset, duodecim clerici cum multitudine populi aduenientes ministerii sui celebrationem audientes perstiterunt. Quo peracto, sanctus episcopus eosdem fratres salutauit, et muneribus honorauit, et ob quam rem illuc deueniret notum fecit. Qui hilaritatis eius dulcedinem et sanctitatis religionem persentientes, ne delectabili desiderio priuatus abiret, aperta collocationis sanctorum spelunca in scopulo exciso, plurima parte sanctarum reliquiarum donatum letificauerunt. Cum uero optabili licentia clericorum et amantissima dimissione  populi inde rediret, Constantiam ciuitatem causa orationis uisitauit, et inde ad Augiam insulam uenit, et ab Aleuuico abbate caritatiue susceptus et omnimodis commodis bene procuratus est. Cumque amabili colloquio inter se sermocinarentur, omnia que ei in itinere acciderunt nota fecit. Beneuolentia autem abbatis, cum audiret eum pro amore sanctarum exsequiarum exire, desiderio eius satisfaciens, non modicam partem de corpore sancti Mauritii et de aliorum multorum sanctorum reliquiis ei donans, letum abire permisit. Auguste uero ciuitati cum appropinquaret, premissis nuntiis demandauit ut ad optiuum [pro exoptatum] donum sanctarum reliquiarum, quod secum attulerat, honorifice clerici cum populo, et cum crucibus et incenso pigmentorum  aquaque benedicta occurrerent, et suscipiende gloriose cum laudibus et melodiis congruis perducerent honorifice cum illo in ecclesiam in honore sancte Dei genitricis Marie consecratam. Illuc cum perductum esset, ab episcopo caute collocatum est in arcam auro et argento coopertam, ad laudem Dei omnipotentis, et in auxilium populi aduenientis, in nomine Domini nostri Iesu Christi, cui est honor et gloria per infinita secula seculorum. Amen.

XuI. Talibus et his similibus studiis semper in Dei uoluntate seruiens, decertauit qualiter episcopatum, quem ad regendum suscepit, omnigenis honoribus sublimare potuisset, et seruitium Dei et sancte Marie Dei genitricis amplificare indefessus  laborabat, et ideo ubique gratia Dei preuentus, sicut in Psalmis scriptum inuenitur: uoluntatem timentium se faciet, et deprecationem eorum exaudiet, et saluos faciet eos ; et secundum Apostolum dicentem: Scimus quomodo diligentibus Deum omnia cooperantur in bonum, etc. . Multiplicibus enim Dei magnificentiis honoratus, et firma fide confortatus, desideria uoluntatis sue percipiens, multis in suis necessitatibus profuit, et possibilitatis sue potentiam quantum potuit humiliter celauit, quia multi qui caduco morbo uexabantur, sanctitatis eius benedictione percepta, sospitati restituebantur, si pro qua re benedictionem expetiuere, non indicauere; qui autem necessitatis eorum afflictionem manifeste nuntiauerunt,  benedictione subtracta, causa humilitatis abire permisit, dicens: »Ego non sum dignus de hac infirmitate uos posse liberare.«

Sanctificatum uero oleum in die cene Domini ab eo tam salubre effectum est, ut multi in infirmitate positi, ab eo uncti celeriter sanitati restituerentur, et multi caliginem oculorum habentes, et presentis luminis se in hoc seculo munere carentes putauere, a tactu huius olei serenitate oculorum iterum uti meruerunt. Hec uero, nemine dicente, comperiebam, sed propriis oculis in quamplurimis peracta conspiciebam. De ipsius autem episcopi recuperatione non oportet reticere quia, cum quodam tempore de monasterio Sancti Galli redire ad Augustam ciuitatem decreuisset, Campidonam ueniens, tam graui  infirmitate detentus est ut ex se sine adiutorio aliorum ambulare non potuisset, et cibum ad recreationem corporis sumere uires non sufficerent. Missis nuntiis celeriter ad Augustam ciuitatem, oleum ab eo consecratum sibi inde reportare precepit, cumque in uigilia Pentecosten nuntiis reuertentibus hora diei nona, cum adhuc congregatio monachorum solemni officio misse interfuisset, et ipse intra cubiculum sacrum mysterium auditum habuisset, oleum ei representaretur, peracto sacro mysterio, monachi ad eum introducti sunt presentibus clericis qui cum eo illuc deuenerunt, et cantatis pro eius infirmitate septem psalmis, letaniaque deuote expleta, quemdam sanctum monachum Hiltine nominatum,  ad claustrum reuertentes fratres ad ungendum eum oleo sancto cum suis duobus presbyteris dimiserunt. Unctione uero peracta, secundum doctrinam Iacobi apostoli: Infirmatur quis in uobis? inducat presbyterum Ecclesie, etc. , dixit episcopus preposito: »Istis unctoribus meis cum ceteris meis comitibus, in mea uice seruitium congruenter exhibete, cum his bonis que nobis hodie concessit Deus.« Cum uero ad mensam prendendum consedissent, et adhuc prandium peractum non fuisset, nuntius de episcopo uenit, dicens: »Leto animo estote et recreamini cum gaudio, quia dominus noster episcopus, quamuis hebdomada preterita uel buccellam panis ad refectionem accipere  non potuisset, nunc, Deo donante, se reficit, et reducta sanitate est melioratus.« Qui, audito delectabili nuntio, omnes simul Deum laudantes et Deo gratias dicentes, hilares effecti sunt. uespertina autem hora adueniente, et signo uespertinali in primis sonante, statim surrexit, et ad ecclesiam ambulauit, et ibi in Dei laudibus infatigatus permansit, donec uespertinalis laus a fratribus secundum cursum monachorum prolixe perficiebatur, et postea, de die in diem confortatus, ex integro pristine sanitati cito restitutus est. O quam magna multitudo dulcedinis Dei, qui illi hoc tanta uelocitate ad remedium concessit, quod ille aliis ad medicinam et ad indulgentiam peccatorum preparauit, ut cum eius fide perfecta ceteris plurimis fides confirmaretur!

 XuII. Tradere huic quoque me aliam rationem in hoc loco oportet, quam Herewigo capellano eius dicente comperi. Quadam die cum pro aliqua utilitatis causa super fluuium uindicem [al., uindomen; al., uindonem, uulgo Werten] nominatum caballicare debuisset, et ipse ab illuuie eleuatus fuisset, et comites episcopi uniuersi uadum rectitudinis deuitarent, et alia uada aptiora quererent, et idem ipse prenominatus Herewigus solus  cum eo remaneret, ipse uadum quod alii omiserunt sine trepidatione transcendit, soccis de sago factis indutus propter frigus, quia hiems erat. Prefatus uero Herewigus, flumine transgresso, ex cingulo deorsum, quamuis super altiorem caballum sederet quam episcopus, udus effectus est, et prospiciens in uestimenta episcopi  si aqua infunderentur, sed nec in soccis quidem unum pilum humidum conspexit, et ad episcopum dixit: »Ego uditate perfusus sum, et tue celsitudini pilus in soccis non est madefactus:« Cui dixit episcopus: »Hec que uidisti, me uiuente nemini dicere presumas. Alio uero tempore cum ad colloquium Ottonis imperatoris ad Ratisbonam ciuitatem nauigando per Danubium uenire decreuisset, quodam die, nautis incaute ante se conspicientibus, nauis cuidam ligno importune coniuncta, aquis repleta immersionem omnibus minabatur. Perturbati uero omnes et timore perculsi, ad littus magno studio nauem perducere festinarunt. Naui uero aride adducta, que intra erant ad littus portauerunt, illius uero episcopi  posteriori rostro nauis sedentis obliti sunt. Unus uero clericorum Mesi nominatus, magno stupore attonitus, dixit: »Heu nobis miseris! quia seniori nostro in isto periculo adiutores non fuimus,« et his dictis currens per profunditatem aque que in naui fuerat congregata, assumptis brachiis episcopi super humeros eius, euexit eum extra nauem, omnibus itaque expositis et illo nouissime egresso, nauis in posteriori parte profunditati demersa est. Quid mirum si nauis onusta eo insedente mergi non potuit, sed eo iubente super aquam stetit qui beato Petro apostolo undas maris ad superambulandum propria uoluntate firmauit? Sic non ex sua conditione, sed ex meritis in ea sedentis nauis interim super aquas natare  cogebatur donec cunctis stipendiis et oneribus releuaretur, postea uero immersa nuntiabatur.

XuIII. Romam uisitare itaque cum quodam tempore estuanti animo desideraret, et ad fluuium nomine Tarcum  perueniret, tam periculosum ex inundatione aquarum factum inuenit, ut nullus ex utraque parte aduenientium eo die uel alio se posse uenire super eum speraret: sanctus episcopus in Deum confidens, paratura missatica se indui festinauit, et in littore fluminis cum suis comitibus missam deuote celebrauit, et post missam prefatum fluuium tanta commoditate transiuit, ut nulli eius comitum aliquid aduersitatum eueniret, sed omnes salui et incolumes Deum laudantes gaudendo ibant per uiam.

XIX. Multimodis Christi seruitiis cum feruentissime  insisteret, et undique amplificare studuisset, Deo donante, excogitauit, propter cuiusdam sanctimonialis religionem Emoza nominate, ad ecclesiam Sancti Stephani protomartyris sanctimonalium congregationem componere, et regule sanctitatis subdere, et sancto uelamine Christo Deo desponsatas coniungere. Quod cum factum fuisset, quedam mulier cum consensu connubia mariti despiciens, eidem congregationi ob future beatitudinis mercedem obedientiam professa se admiscuit, litterarum uero scientia ad perfectionem docta non manebat, ad exteriora autem necessitatis opera strenuitatem magnam habebat, et ideo alie sanctimoniales eam cellerariam facere uoluerunt. Qua renuente, episcopo nuntiatum est, et supplicatum est ut cum sua  potestate ministerium cellarii commendaretur. Episcopus uero, supplicationi assensum prebens, prefatam sanctimonialem cellerariam esse precepit: illa autem precepto episcopi non obediuit, sed in pristina refragatione conata est persistere. Sequenti uero nocte in somnis audiuit uocem dicentem sibi: »Quia non obedisti precepto episcopi, ideo usu ambulandi priuaris tandiu donec ab eo absolueris.« Expergefacta autem dissolutam membris ita se esse persensit, ut nullum ambulandi effectum habere potuisset. Hac infirmitate ligata, laboriose exspectabat aduentum episcopi. Interim uero appropinquabat tempus synodalis colloquii, et episcopus ad Augustam reuertebatur; hoc cum infirma sanctimonialis audiret, rogauit se portari in ecclesiam Sancte Marie et  obtutibus eius representari, cumque ad eius presentiam ueniret, eius misericordiam deprecari cepit, ut ab affligentibus alligationibus infirmitatis ab eo absolui mereretur. Audita eius deprecatione, episcopus de inobedientia eam increpauit, et munere benedictionis simul et indulgentie donatam dimisit. Cumque ab ea reuerteretur episcopus, statim sanitati restituta currendo precessit episcopum, antequam ille perambularet ecclesiam, et, ante celsitudinis eius presentiam prostrata, Deum pro reddita sanitate laudando, promisit de inobedientia ultra sese fore emendaturam, et ad proprias mansiunculas leta rediit.

 XX. Hymnizans sanctus Dominum episcopus, habili tempore postea ecclesiam in cemeterio Sancte Marie in modum crucis edificare cepit, et, edificatione peracta altaribusque quinque in ea compositis, in honore sancti Ioannis Baptiste dedicauit, et dolium baptizandi de petra excisum in ea constitui fecit, et, dote legitimatam, presbytero ad procurandum in diuinis officiis commendauit, et precepit ut matricularii in omni hebdomada die Sabbati, et in aliis solemnibus festiuitatibus, cum Euangelio et crucibus et cereis, cum Dei laudibus reuerenter uisitarent, et in Paschali hebdomada, quam dicunt infra Albas, quia tunc consuetudo est tres cantare psalmos ad uesperam, remanentes duos illuc deambulando cum antiphona et tono formosa modulatione  perpsallere, et ipse persepe ibi salutares hostias Deo immolare consueuit.

XXI. Zoam  in ultimis temporibus suam saluare cupiendo, animo decreuit, quamuis uires corporis de die in diem decrescere sentiret, ut limina apostolorum Petri et Pauli deuota intentione laborasset uisitare. Cumque aliquantulum itineris peregisset in carpento, et ad difficiliores uias perueniret, non potuit iter ultra peragere, antequam in lecto collocatus equis superpositus pergere cepit: sicque pergendo, quamuis comitibus eius ubique periculosum uideretur, Deo iuuante, et sancto Petro apostolo, sine periculo Romam peruenit, uotorumque ibi antea dispositorum et promissionibus deuotissime expletis, et gratissimorum emolumentorum et indulgentiarum  donis acceptis, permissoque  salubri a sancto Petro et uicario eius pontifice, ceterisque Deo ibi sancto Petro militantibus, honorabiliter accepto, felicem reditum iniit, et Rauennam uisitare disposuit. Illucque cum appropinquaret, imperatorem gloriosum Ottonem cum imperatrice Adalhaida ibi manere comperit, et ante se misso nuntio aduentum eius illi indicauit, et ille statim nuntium sequendo ad ostium cubiculi imperatoris peruenit. Imperator uero, cum eum in tanta uicinitate manere agnouisset, uno pede calceato et alio adhuc incalceato, causa humilitatis et flagrantia diuini amoris, eum ad suscipiendum amabiliter festinauit. Cumque in cubiculo accersita imperatrice suaui colloquio fruerentur, et alternis locutionibus diuersarum rerum prouentus  terminarent, uir sanctus imperatorem cum auxilio imperatricis flagitare cepit ut filio sororis sue Adalberoni procurationem sui episcopatus, regimenque super familiam et omnia negotia secularia ad eum pertinentia, fideliter firmiterque commendaret, et ut a celsitudine eius imperialis potentie promissum consolationis accipere mereretur, ut post eius discessum cathedram episcopalis potestatis ei donaret, ut sibi maioris otii ad studium orationis et ecclesiastici regiminis et Christianitatis stabilitatem facultas concederetur. Cuius petioni gloriosus et beneuolus imperator assensum prebens secularium  negotiorum commercia Adalberoni commendauit, et episcopalis honorem cathedre post uitam episcopi, si Deus uellet, ei donare promisit, et insuper multis libris auri episcopum donatum amabiliter abire permisit, et eius mansiones cum alio seruitio necessario, cum suis fidelibus usque ad finem illius prouincie caute disposuit.

XXII. Episcopus autem et prefatus Adalbero, cum letabundi reuerterentur ad ciuitatem, honorifice sicut decuit suscepti sunt, et omnes qui ibi inuenti sunt, comperta eorum prospera reuersione et honorificatione ab imperatore eis facta, ualde letificati sunt. Tunc uero prefatus Adalbero, congregatis militibus episcopi, desiderauit ut ei sacramenta fidelitatis iurarent, quod et fecerunt in presentia episcopi;  similiter et familia per totum episcopatum fecit. Episcopus autem indumento more monachorum formato induebatur, quorum antea regulam multimodis uirtutibus sequi consueuerat. Cumque hec ita agerentur, propter quorumdam clericorum emulationem, qui se estimabant post obitum sancti episcopi, imperiali celsitudine concedente, episcopatum posse acquirere, ferulam episcopalem publice portare presumpsit, ut eis tota spes acquirendi episcopatus adimeretur.

XXIII. Postea uero reuertentibus de Italia imperatoribus, patre scilicet et ipsius prole, ad Franciam, facta est synodus in loco qui dicitur Ingilunheim  , ad quam archiepiscopi cum ceteris suis suffraganeis sanctum Udalricum cum suis legatis  honorifice inuitauerunt, Adalberonemque eius nepotem cum eo uenire decreuerunt. Illuc uero cum peruenirent, et antistites ibidem congregati Adalberonem baculum episcopalem publice portare cognouissent, irati sunt contra eum, et dicebant ut, contra canonice rectitudinis regulam, in heresim lapsus fuisset, et quod pontificalis honorem sublimitatis uiuente episcopo sibi plus iusto uindicaret, et ideo ultra eum episcopum ordinari non deceret. Quibus ille auditis, prima die synodale colloquium intrare deuitauit, et in alia domo cum ceteris clericis episcopi remanebat. Antistes autem cum paucis suis capellanis synodum intrauit. Cumque inter se pontifices colloquia habere cepissent, uniuscuiusque  rationem per latinitatis locutionem uoluerunt terminari; cumque causa sancti Udalrici fuisset uentilanda, et ille, pro infirmitate  , tam sonora uoce ut tota synodus audire potuisset, rationem proferre non posset, aduocabatur unus suus clericus nomine Gerhardus, qui extra synodum cum Adalberone remanebat, ut pro eo desiderii sui rationem per latinitatis locutionem manifestaret. Cumque uix, pro densitate multitudinis, in presentia imperatorum et episcoporum presens stetisset, interrogabatur quid desideraret dominus suus. Quibus interrogationibus multiplicatis, dixit: »Non debeo interrogationibus uestris respondere pro domino meo, nisi illo precipiente.«  Cui dixit episcopus: »Frater, bene tibi notum est desiderium meum, enarra hoc, et obsecra ut eorum consiliis et permissionibus, Deo iuuante, expletum fiat.« Tunc prefatus clericus Gerhardus in presentia omnium dixit: »Excellentissimi imperatores, et religiosissimi antistites, desiderium domini mei est relinquere seculum, et secundum regulam sancti Benedicti sanctam inire uitam, et in contemplatiua uita diem exspectare obitus sui. In indumento pro certo habitus exterioris, potestis cognoscere uoluntatem animi interioris.« Istis et aliis rationibus in uoluntate domini sui in finem deductis, terra tenus cecidit ante pedes imperatorum et antistitum, obsecrans ut petitionem domini sui secundum Dei uoluntatem implere non dedignarentur. Qui simul respondendi  inducias usque in crastinum diem postulauerunt, et postea inter se estimauerunt qualiter causa Adalberonis terminaretur. Quidam uero episcoporum adiutores Adalberonis fuerunt, ne prorsus a spe episcopalis ordinationis, post uitam auunculi sui excluderetur. Hec cum inter se sermocinarentur, ultima in unum ratione coadunati, omnes simul firmauerunt [quod], nisi Adalbero se sacramento excusaret quod non sciret heresim manere quia episcopalem potentiam cum baculo arripuit, nullo modo ulterius legaliter episcopus fieri potuisset. Altera uero die cum episcopo etiam Adalbero synodali interfuit colloquio, et, cum ei predictum crimen imputaretur, multis obiectionibus diuersorum colloquiorum cum suis adiutoribus a predicto crimine se defendere statuit.  Hoc cum ei adunatio omnium episcoporum non consentiret, secundum pre dictam destinationem episcoporum sacramentum perfecit, per nomen Patris, et Filii, et Spiritus sancti super quatuor Euangelia. Tunc iterum episcopus Udalricus petitionis sue responsa, que pridie procrastinata fuerunt, per predictum suum clericum expetiuit, quia desiderauit ut predictus suus nepos episcopus ordinaretur, et ille, secundum regulam sancti Benedicti, in monasterio cum eorum consensu deseruire mereretur. Episcopi autem, quamuis eis ex toto non placeret, aperte ei in synodo contradicere noluere petitionem suam; sed sapientissimi ex ipsis, cum consilio aliorum, extra synodum eum ambulare cum illis postulauerunt, ibique cum eo et cum suis clericis sapientissimis  secretam locutionem habuere, dicentes: »Reuerende Pater, cui nota est omnium ecclesiasticorum librorum normula, qui semper callem rectitudinis ambulasti non deuiando, non decet ut nunc, istam uiam quam semper tenuisti omittens, seminarium ex te sumat talis error, ut alius in loco tuo, te uiuente, ordinetur; quia, si ex te tatis consuetudo incipit perpetrari, in posterum multis reuerendis et bonis episcopis, ab eorum nepotibus et clericis talia desiderantibus, multa concrescunt aduersa. Melius tibi est ut in eo ministerio, in quo cepisti, Deo seruire permaneas, quam, tuam uoluntatem sequens, aliis  plurimis scandalum facias; quia ex te canonici et monachi et sanctimoniales et ceteri Christiani ad rectitudinis statum debent constringi, qui ex semetipsis per climata cadere festinant. Qui autem incaute ambulando ceciderunt, ex te, Deo iuuante, erigi posse sperandi sunt. De nepote autem tuo Adalberone tue uoluntati satisfaciendo, in commune firmamus ut nullus alius a nobis post tuum discessum, ad illum locum in quo tu pastor existis, eo uiuente ordinetur nisi ipse. His consiliis consentiens sanctus episcopus Udalricus, cum eis in synodum regrediebatur, et tunc cum consensu aliorum antistitum, fecit ab imperatore Adalberoni commendari in eorum presentia, procurationem sui habere, et sub ipso totius episcopatus cautam dispositionem in omnibus  adimplere. Taliter uero istis terminatis, finita synodo, episcopus et Adalbero cum suis Augustam reuertebantur  .

XXIu. Predicta uero synodus in autumnali tempore peracta est; et in antea Paschali tempore adueniente, sancta hebdomada finita, episcopus et Adalbero, amabiliter uocante Rinuuino [Richuuino] comite, Dietpaldi fratris episcopi filio, ad castellum Dilinga nominatum uenerunt, ut ibi aliquot dies caritatiue cum eo et cum femina eius Hiltegart nominata manerent. Paucis itaque diebus transactis, Adalbero ibi cum phlebotemo sibi phlebotemando sanguinem minui fecit, et postea cum episcopo ad cenam consedit, et de cena surgens in lectum se ad requiescendum deposuit. Cumque unusquisque  ad suas diuertisset mansiones, eadem nocte subitanea morte Adalbero defunctus est, an. 973. Herewingus eius presbyter, cum ad nuntiandum hoc episcopo cubiculum eius intraret, episcopus sermonem eius preueniens, dixit illi: »Ecce Adalbero defunctus est«: Cui ille respondit: »Ideo ego huc intraui ut tibi hoc nuntiarem, nullus alius me preibat ad te, et quomodo hoc scire potuisti?« Cui ille respondit: »uade, et suscita Riuuinum et omnes qui nobiscum sunt, ut cito preparent uehiculum ut corpus eius Augustam ciuitatem ducamus.« Episcopus autem, missis ad Augustam legatis, precepit ut in ecclesie Sancte Afre sepulcrum eius iuxta ipsius sepulcrum prepararetur, quod et sic factum est. Ille autem cum his qui cum ipso erant, imposuit corpus  carpento, et antepositis equis Augustam uexit cum frequentia populi. Matricularii autem cum crucibus et aqua benedicta et cereis et incenso, et cum magna multitudine familie ceterique populi appropinquanti occurrerunt, et, honorifice suscipientes, cum congruis orationibus et modulationibus perduxerunt ad locum sepulcri, et ibi, expletis uigiliis et salutaribus pro eius anima Deo oblatis hostiis, episcopo animam omnipotenti Deo commendante, corpus deuotissime sepelierunt. Commendatione autem corporis peracta, et episcopo cum tristitia redeunte, uniuersi fletu et lamentatione et magna  mestitia in suas reuersi sunt mansiones, pro eo quod ex nobili genere ortum, et formosum, et grammatice artis bene doctum, et in Dei seruitio studiosum, et in bonis operibus strenuum, et in eloquentia dulcisona cautum, in donando largum, in aduersis aliorum tristem, multarum uirtutum opulentia cumulatum, in adiutorio miserorum festinum, multimoda beneuolentia ornatum uirum, tam cito depositum omiserunt.

XXu. Religiosus autem antistes, misso legato nuntiauit imperatori obitum predicti nepotis sui, et abbatiam Utenbura nominatam, que ipsi a sua imperiali potentia concessa erat, postulauit sibi donari, non causa auaritie, sed ea intentione ut cenobitis ibidem Deo seruientibus deliberationem  quam ille eis antea conscriptam et sigillatam ab eodem imperatore donari impetrauit, restituere potuisset. Imperator autem per eumdem nuntium abbatiam concessit, et consolationem magnam et multimodam salutem remandauit. Nuntius autem cum reuerteretur, inuenit episcopum in loco qui dicitur Staphense, et hec predicta narrauit. Paucis uero diebus postea reuolutis, adhuc ipsi in eodem loco manenti per nuntium quemdam, orationis suffragia pro anima imperatoris poscentem, obitus eius illi annuntiabatur. Inde uero cum ad Augustam rediret, uenerunt nepotes sui, Riuuinus comes filius fratris sui Dietpaldi, et Hupaldus comes filius fratris sui Manegoldi, et rogauerunt illum ut pergeret ad oppidum quod nominatur Witeselinga, et illis  monstraret ecclesiam ibi sitam, ubi corpora suorum parentum terre commendata fuerant  nominatum, propter petitionem Manegoldi fratris predicti Adalberonis, peruenit. Cumque  in itinere antequam illuc peruenirent, in campo propter herbam, iuxta uillam que dicitur Gerilehona, castrametati fuissent, eum sol occasui radios sue lucis inserere cepisset, uenit quidam homo qui dixit Chunradum episcopum certissime defunctum fuisse; et nominauit diem obitus sui, et diem collocationis corporis eius in sepulcrum. Hac fama audita, clerici et alii comites eius stupefacti effecti sunt, et statim estimauerunt nuntium Augustam mittere, ut pro eius anima solite orationes explerentur. Quibus sanctus episcopus blando sermone infit, certissime rei ueritatem sciens: »Desistite adhuc nuntium  mittere, mane diluculo comperietis qualiter circa episcopum maneat.« Crastina uero die diluculo quidam de Constantia uenit, et de obitu episcopi ueraciter contradixit, et eius possibilitatem, secundum suam consuetudinem, esse nuntiauit. Sanctus autem episcopus Udalricus ceptum iter peregit, et ibi, quasi ad conuiuium uocatus, post expletionem salutaris hostie quam quotidie per se, quamuis uiribus corporis ualde esset destitutus, Deo persoluere satagebat, cum conuiuantibus quotidie ad mensam sedebat, et nullum corpori cibum exhibuit, nisi micas panis aque infusas in os misit, quas etiam sepissime aquis exspoliatas de ore reiecit, haustibus uero aque interdum corpus, cum adhuc ad mensam sederet, reficiebat. Consummatisque ibi  rebus pro quibus illuc uocatus est, abire cepit; altera die ad locum qui dicitur Utiuntiga  peruenit, et ibi ad se conuocatis monachis de monasterio Uttenbura nominato, autumare cum eis et cum suis fidelibus prouide cepit quomodo deliberationem, quam eis antea sicut predixi ab imperatore impetrauerat, restituere potuisset, et dixit eis: »Eligite ex uobis unum ad abbatem, qui in Dei seruitio utilis, et uestris necessitatibus possit cautus inueniri. Si illum eligitis qui mihi ad hoc placet, commendabo illi abbatiam usque in presentiam domini mei imperatoris; sin autem alium nisi mihi placentem eligitis, non illi commendabo.« Qui respondentes dixerunt: »Nominet nobis sanctitas tua hunc qui tue dominationi placitus sit ad electionem  nostre unitatis.« Tunc dixit eis: »Rudungum  fratrem uestrum ad hoc nominabo ministerium.« Quibus auditis, fratres inducias postulauerunt, donec omnes simul loquerentur si hec electio cum omnium fratrum consensu fieri potuisset. Cumque in loco destinato collecti fratres colloquia inter se habere cepissent de prefata electione, quibusdam fratribus placuit, quibusdam displicuit, sed tamen cum consilio amicorum roborati, episcopi uoluntati parentes, in unum coadunati Rudungum ad abbatem elegerunt, et, cum eo ad episcopum regredientes, unitatis eorum electionem ei nuntiauerunt. His auditis, episcopus assumpto baculo commendauit abbatiam prefato Rudungo usque in presentiam imperatoris, qui tunc in imperio patri suo equiuoco  successerat, et illum commendauit suis nepotibus et aliis suis fidelibus, ut eum celsitudini imperatoris presentarent, et, illis cum fide ei iuuantibus, ab eo hec confirmarentur. His ita expletis, propriam sui episcopatus reuisitauit sedem.

XXuI. Menia autem Auguste ciuitatis introgressus, magna tristitia septus est pro morte Adalberonis sui nepotis, et pro obitu imperatoris, cui semper fidem in omnibus seruauit, cuius etiam amor pectori eius firmiter conglutinatus est. Pro requie uero animarum amborum multas eleemosynas largitus est pauperibus, et multas orationes et preces ad Dominum quotidie effudit, ut eis misereri dignaretur.  Missarum uero officia quotidie celebrare non desistebat. quoadusque uires corporis subtrahebantur ut nullo modo ultra per se stare potuisset. Ad mensam uero sedebat, et sedentibus cum eo conuiuium faciebat, et ille quasi ieiunus absistebat, et postea, in ecclesia uel in cubiculo suo, dulci cantatione psalmorum, uel auditione sacrarum lectionum recreatus est. uires uero corporis cum ei ita defecissent ut per se missam cantare non potuisset, quotidie in ecclesiam introductus deuotissime eam audire, et interim orationibus intentis insistere non desistebat. Pro certo post missam expletam cum cubiculum intraret, repausationi lectuli se non commendauit ante horam uespertinam, sed super sedile suum calceatus sedit, et interdum se super puluillum  in dexteram partem reclinauit, interdum ad sinistram, et interdum sedens ad dorsum super posteriora sedilis in quo sedebat reclinauit. Et post expletionem cursus et totius psalterii, legente Gerhardo preposito [forte ecclesie cathedralis] sacrorum lectiones librorum audiuit, et interdum cum eo inde dulci eloquio fruebatur. Cuidam uero [sic] eloquio inter ipsos finito, prefatus clericus interrogauit eum, dicens: »Habes spem pro ista infirmitate, Domine, obitum tuum tibi imminere?« Cui ille quasi eum increpando respondit: »Quare sic dixisti? non spero, sed certissime cognosco diem obitus mei non post multos dies mihi euenire.« De qua re presbyter contristatus indulgentiam postulauit, et dixit illi: »Domine, quem episcoporum precipis uocare ad  commendationem corporis tui?« Cui ille respondit: »Eo tempore quando anima mea derelictura est hoc corpus, non potestis ullum eorum huc aduocare: quia comprouincialis meus Chunradus episcopus tanta infirmitate detentus est ut huc uenire non possit, episcopi uero Bauuariorum ad regale colloquium ad Franciam sunt congregati.« At ille inquit: »Domine, quid tunc facere debemus?« Cui sanctus episcopus dixit: »Nostis corpus hominis terre commendare?« At ille ait: »Si talis persona esset super quam commendatio nostra fieri debuisset, timorem inde non haberemus.« Cui episcopus dixit: »Facite de hac re, cum tempus aduenerit, sicut optime potestis, Dominus commendatorem corporis mei prouidebit.« Et his dictis prefatus presbyter iterum  lectionis usum assumpsit, et in ea, sicut solitus erat, usque dum sonante signo uespertinalis laudis hora annuntiabatur. Lectiones uero fuerunt uite Patrum sanctorum, et liber sancti Gregorii quem Dialogorum uocant; cuius ultimus liber disputat multum de his qui de corpore rapti in spiritu multa uiderunt, et iterum ad corpus redierunt. Taliter uero conuersando formosissime exspectabat diem obitus sui, et interdum in spiritu plurima uidebat, de quibus pauca his qui cum eo erant narrauit. Interea uero Werinhario abbati de monasterio uulta [Fulda] nominato, causa uisitationis ad eum uenienti, inter alia dixit: »Tu post me hic deberes episcopus fieri,  omnes te elegerunt nisi duo, hi uero duo si aliis concordarent, electio tua sine dubio perfecta fuisset. Et his dictis manus Attelini tunc uicedomini  , et manus Hiltini camerarii comprehendens, sue fidelitati commendauit, et cum caritate eum abire permisit.

XXuII. Altera uero uice, quadam die quasi de graui somno expergefactus, ei assidentibus et hec audientibus, ait: »Heu! heu! quod illum nepotem meum Adalberonem unquam uidi, quia pro eo quod ei secundum desiderium suum consentiebam, nolunt me impunitum in suum recipere consortium!« Et his dictis statim tacuit. uirtus uero corporis de die in diem decrescens, in tantum deficiebat ut ecclesiam intrare nisi a duobus sustentatus non potuisset. Cum uero in die natali sanctorum Marci et Marcelliani,  quod est XIu Kal. Iulii, ecclesiam introduceretur ut missam audiret, peracta missa, ad sanctam crucem tapetium sibi deponi precepit, et se super illo prosternebat. Ibi uero cum quasi dimidiam horam iacuisset, surrexit, et camerarium Liutpaldum presbyterum ad se uenire fecit, et cunctas suas res quas ille in ministerio habebat in presentiam sui portare precepit, et ponere ante altare, nisi unam paraturam domus et mensarum, et unum coopertorium mardrinum ad seruitium sui successoris dimisit. Cum uero ante eum posita fuissent, et ille ea conspexisset, dixit: »Quid mihi hec omnia nunc debuerunt?« Quamuis uero illi plurima uiderentur, numerus eorum maior non fuit nisi pauca camisalia, et septem uel octo mensalia, et duo sarcilia, et X solidi  argenti, quos in manum Gerhardi prepositi commendauit statim ad erogandum pauperibus. Cetera uero omnia disposuit diuidi inter clericos eiusdem loci. De uestimentis suis misit Antonio  uenerando uiro, quem ille antea ad Utenburam in Dei nomine inclusit. Cuidam etiam Ruozoni, mobilitate membrorum carenti, nisi de brachiis sursum, cui domicilium in cemeterio Campidonensis monasterii more lectuli a terra subleuatum edificatum erat, ut ea que ab eo digesta fuerant terra tenus cadendo a domicilio separarentur, uestimenta transmisit; quia antea, cum episcopus in eodem monasterio moraretur, predictum pauperem per se ipsum sepe uisitauit, et eius locutionis dulcedinem libenter audiuit, quia idem ipse predictus pauper clauso ostiolo semper  in Dei laudibus et orationibus die ac nocte morabatur. O que lingua uirum tante benignitatis enarrare potest, qui, in ultimis positus, tanto spatio interposito, Christum uestire non omisit! pro eo certe quia ei semper aderat qui ab eo sua membra uestiri uolebat. His uero predictis dispensatis, precepit uicedomino ceterisque quibus uoluit suis fidelibus ac ministris, ut in cunctis locis ad suum seruitium pertinentibus, cuncta que in eis inuenta fuissent,  in tres partes diuiderentur, et tertia pars presbyteris pauperibusque prouida dispensatione statim eo uiuente donarentur; quod et factum est. Pro certo quamuis corpus graui infirmitate detentum fuisset, sensus et animus et uoluntas occupari non potuerunt, nisi [pro ut non] piis insisterent intentionibus.

XXuIII. Die itaque sancto natiuitatis sancti Ioannis Baptiste hora diei prima, quasi repente de somno beatus Udalricus suscitatus, dixit camerariis suis: »Induite me uestimenta mea et calceamenta.« Qui hesitantes propter magnam eius infirmitatem, si hec in exstasi mentis uel incapacitate sensus eis preciperet, implendo tamen preceptum eius, induerunt eum uestimenta eius et calceos. Statim autem paratura  se missatica indui precepit; cumque paratus fuisset, perambulauit matricem ecclesiam, et ad ecclesiam Sancti Ioannis Baptiste, quam ipse antea edificauerat et in honore eius consecrauerat, peruenit, ibique missam  , quam anniuersariis solemnitatibus mane diluculo consueuerat cantare, potenter et caute expleuit; illaque finita, statim publicam missam iniit, et deuotissime Deo iuuante peregit. Ambas missas cum, stando sine adiutorio aliorum, cum benedictionibus decenter ad finem perduceret, consedebat, et astantibus sibi clericis dicebat: »Hec mysteria que nunc Deo donante peregi, ex possibilitate corporis mei non assumpsi, sed ex precepto: hodie enim, cum in lecto quasi sopitus somno iacerem, steterunt coram lectulo meo duo uiri iuuenes  formosissimi aspectu, e quibus mihi unus dicebat: »Quare non surges, debes enim hodie ad Sanctum Ioannem Baptistam missam celebrare.« Cui alter respondit: »Quomodo potest hoc fieri, quia pro impossibilitate corporis Primam adhuc non expleuit?« At ille qui antea locutus est ad me dicit: »Surge et secundum meum sermonem Dei mysterium in prefata ecclesia implere festina, quia hodie preter te nullus alius ibi missam cantabit.« His uero dictis ad cubiculum regressus est. Cumque diem obitus sui deuota mente et leto animo et secundum uerba psalmographi Dauid dicentis: Quemadmodum desiderat ceruus ad fontes aquarum, ita desiderat anima mea ad te Deus , exspectaret; quamuis uerbis non dixisset, factis tamen manifestauit quod de hoc seculo  se migraturum esse in uigilia apostolorum Petri et Pauli putauit. Eadem die, antequam uespertinalis laus inciperet, et cum a custodibus omnes simul campane ad sonandum mouerentur, balneatus et paratura quam ad obitum suum conseruatam habuit indutus, se quasi defuncturum deposuit. Finita autem uespertinali laude, aliis iuuantibus se a terra leuauit, et quasi secreto dixit: »O sancte Petre, nunc non fecisti sicut ego estimaui!« Et quasi animo aliquantum  de hac re mente consternatus manebat. Prefatus autem presbyter Gerhardus dixit ad eum: »Domine, noli contristari, sed recordare quia aliis sanctis episcopis similiter contigit; uni enim dictum est: Circa natale apostolorum de hoc seculo ad requiem es perducturus, is cum speraret se in natale apostolorum obiisse, inducie ei prolongabantur usque in octauum diem, et tunc defunctus est. Cassio Narniensi episcopo, per quemdam presbyterum ab angelo flagellatum dictum est: Non cesset manus tua, non cesset pes tuus, age quod agis, operare quod operaris, natali apostolorum uenies ad me.« Episcopus autem, estimans in solemnitate apostolorum, que tunc proxima erat, sibi obitum suum imminere, in quibuscunque potuit ad depositionem  corporis sui preparare se studuit. Solemnitate itaque adueniente, sanus permanebat et incolumis, et sic mansit, donec curricula septem annorum preterirent, et tunc in eodem die, sicut ei dictum est, multis bonis premissis, et sacro ministerio expleto, feliciter migrauit a seculo.« His auditis, sanctus episcopus uera esse recordatus est, et respondit ei, dicens: »Bene dixisti, frater,« et releuatus mente bono animo manebat, et cum eo manentibus dulcem et commodum se exhibebat: nullum obiurgans, nullum increpans, nulli iratus, nulli molestus, nulli aduersus, nullum uerbum alicuius lamentationis ab eo audiebatur, sed bona omnia que tunc potuit, presentibus et absentibus fecit. Nemini indulgentiam negauit, gratia sue benedictionis omnes consignauit.  Predictus uero Richwinus comes, nepos eius, adhuc de regali locutione non reuertebatur. De quo interdum dicebat: »O Richwine, utinam me uiuente uenires ut te uiderem!« Eo anno solemnitas apostolorum Petri et Pauli Dominica die eueniebat, de qua optimis moribus, sicut predixi, exspectabat, donec dies quinte ferie pertransisset; in illa nocte, antea quam aurora sexte ferie bene cognosci potuisset, asperso cinere in modum crucis, et aqua benedicta aspersa, se deponi fecit, et sic iacebat usque dum aurora cunctam latitudinem orbis illuminaret. Tunc Richwinus de palatio rediens intrauit, et legationem imperatoris eo audiente recitauit. Eo scilicet uiso legationeque audita, oculos leuans secundum suam possibilitatem gratias agebat Deo omnipotenti  qui, secundum dicta Dauid prophete: uoluntatem timentium se faciet, etc.  Richwino autem exeunte, statim eadem hora clericis litaniam deuote canentibus animam Deo commendans, anno incarnationis Domini nostri Iesu Christi 973, etatis LXXXIII, ordinationis autem L, quarto die Iulii, Iu Non. eiusdem mensis, die ueneris, felici obitu quasi somno suaui soporatus, ergastulo corporis exemptus, migrauit ad requiem. Pro certo sanctum corpus cum ad lauandum more solito denudatum fuisset, suaui odoris fragrantia nares omnium ibi manentium repleuit, et tandiu permansit quoadusque corpus lauatum predestinatisque uestibus indutum, et feretro impositum, in ecclesiam portaretur. Clerus nempe  cum audiret quod episcopi Bauuariorum de predicto colloquio redirent ad suam prouinciam, misso legato, uoluerunt archiepiscopum Fredericum ad commendationem sacri corporis uocare: cumque ad illum nuntius ueniret, inuenit eum tanta infirmitate febrium detentum, ut nullo modo aduenire potuisset. Misso autem cum tristitia inde reuertente, audiuit quod uenerandus episcopus Wolfgangus ad locum qui dicitur Nordilingga uenire uoluisset; in occursum eius festinauit. Ad eum certe cum perueniret, salutatus ab eo audiuit quod Augustam ciuitatem pergere uoluisset, uisitare sanctum Dei seruum Udalricum in infirmitate detentum. Cui ille respondit: »Dominus sanctitati tue precepit uisitare eum, et ego ad hoc ueni ut nuntiarem tibi quia defunctus est, et de omni  congregatione ibi Deo militante te flagitare, ut festine uenires et sanctum corpus Deo commendares.« Quo audito, sanctus episcopus magna mestitia septus est; in eadem nocte diluculo surrexit, et ad Augustam pergere cepit. In itinere uero cum cognouisset quod ad congruum tempus illuc peruenire non ualeret, premisso eodem legato, nuntiauit aduentum eius. Interim uero corpus in ecclesia sancte Marie a congregatione die noctuque cum orationibus et missarum celebrationibus, caute et deuote custodiebatur usque in diem Dominicam. Die uero Dominica post primam missam pro eius anima celebratam, congregato clero et sanctimonialium congregatione adueniente, et magna de prouinciis multitudine populi, presbyteri leuauerunt corpus, et ad Sanctam  Afram ubi antea sepulcrum eius preparatum fuerat, portare ceperunt. Cumque uenirent ad collem qui dicitur Pereleich [al., Perelich], prefatus nuntius uenit, et aduentum Wolfgangi episcopi nuntiauit. Illi autem perducentes corpus in ecclesiam sancte Afre, et item missam sacrificalem cum omni deuotione pro requie eius anime celebrauerunt. Episcopus uero cum adhuc non ueniret, et hora diei non tardaret, nisi tempus celebrationis publici Dei ministerii immineret, et hoc cum omni deuotione a congregatione clericorum perficeretur, uenit prefatus episcopus, qui cum honorifice susceptus fuisset, et orationi finem imposuisset, salutatis a se fratribus dixit: »Quid uobis uidetur an hodie sacrum corpus commendamus, uel ad alterum diem procrastinemus?«  Cui fratres respondentes, dixerunt: »Si tue sanctitati placet, nobis bonum uidetur si omnibus, qui nunc hic in presentia sunt, annuntiatur ut mane congrua hora huc ad commendationem sacri corporis conueniant, et a te salutaris hostie munus nobis sacrificantibus pro requie eius anime Deo offeratur, quia congrua hora preterita est, et tu es magna lassitudine septus.« Quibus auditis, episcopus consilio eorum libentissime assensum prebens, alterum diem exspectauit. Ea uero nocte Hiltegart, uxor prefati Richwini comitis, quamuis nupta, tamen satis religiosa, uenit, camisaleque cera perfusum attulit, et sublimissimos clericos petiit ut sacro corpori caute secreto circumdaretur, ne  sacerdotalis paratura, qua indutus erat, cito a terra consummaretur, quia ipse adhuc uiuens precepit ne tabulatum lignum corpori eius supposuissent, sed pure terre imponerent, et ligneo operculo cooperirent: qui secundum eius petitionem camisale corpori sacro circumdederunt. Mane autem facto, magna multitudine populi adueniente, et clericis sanctimonialibusque ibidem Deo militantibus congregatis, sed et de prouinciis multis, sacris officiis utentibus adiunctis, antistes, cunctis pro eius anima sacrificantibus, magna contritione cordis et humiliatione salutarem obtulit hostiam Deo, insuper etiam publica missa expleta, omnes in commune sobrio et cauto sermone admonuit, ut pro illa sancta anima intima intentione cordis  deuote exorarent, ut ab omni uinculo delictorum absoluta, Deo donante, perenni gaudio in euum cum sanctis et electis Dei perfrui mereretur. Oratione autem secundum uerbum eius ab omnibus peracta, episcopus corpus sepeliuit, et animam omnipotenti Deo deuotissime cum lacrymis commendauit. Ministri autem, sicut predictum est, operculo ligneo corpus cooperuerunt, et super hoc gradibus murati sepulcri densum ligneum tabulatum superposuerunt, in superficie autem terre cum lapidibus coniunctis firmiter clauserunt. His ita peractis, episcopus ad Augustam causa orationis perrexit. Orationibus multipliciter consummatis, a fratribus per caritatem rogatus, paraturam missaticam, que fuit sancti Udalrici, quarum opulentia ille  uiuens abundabat, propter eius sanctitatem suscepit: et honorifice, sicut optime dignus erat, dimissus, Deo comite ad propria reuersus est.

XXuIII. post obitum sancti Udalrici episcopi, Heinricus filius Purchardi comitis successor eius effectus est, non prouide in ouile ouium intrando, sed aliunde ascendendo, quia Purchardo duce Alamannorum, qui filiam matertere eius habuit uxorem, et aliis plurimis, sed et quibusdam militibus, qui ab eo beneficia sua augeri astuta arte cupiebant, consiliantibus, subtili cepit consilio estimare qualiter predictum locum sibi potuisset usurpare; quamuis in eius scientiam deueniret, quod Werinharius abbas in quadam inuisibili carnalibus oculis congregatione,  ubi sanctus Udalricus in exstasi mentis adiunctus, audiuit: Si duo aliis concordarent, ab omni illa congregatione ad hoc ministerium fuisset destinatus, ut eius successor efficeretur, sicuti antea predixi. Quidam clerici, aduocato et aliis quibusdam militibus de eodem episcopatu secum comitantibus, ad curtem imperatoris baculum episcopalem ferendo iter agere ceperunt. Cumque ad Wormacensem ciuitatem ad monasterium sancti Cyriaci uenirent, inuenerunt ibi Purchardum ducem cum uxore sua in infirmitate occupatum. Cumque ei indicarent studium itineris sui, quibusdam machinationibus callida ratione ab eo illusi sunt; quia dixit eis imperatorem his diebus prope in ultimis finibus regni eius morari, et in ea uia quam pergere debuerunt,  omnia supra modum cnara, et herbam undique in defensione manere, et ideo semetipsos et eorum caballos nulla commoditate posse sustentari. Non post multos dies imperator noster uult regale colloquium habere ad locum qui dicitur Erinstein, illuc facile potestis ire, ideo reuertimini nunc, et quando meus certus nuntius uobis predicte locutionis diem nuntiaturus aduenerit, illuc uenire ne dubitetis; ibi enim me inuenietis firmum uobis fore adiutorem, et in electione episcopali sine ambiguitate me sciatis uobis concordari. His uerbis auditis, uera esse estimantes, et consiliis eius consentientes, reuersi sunt. Non post multum uero temporis nuntius ducis uenit, et regale colloquium in predicto loco manere indicauit, eosque illuc uenire admonuit. Qui statim aliis  fratribus secum sumptis, ad prefatum locum pergere festinauerunt. Cumque appropinquassent ad locum qui ad Balneos nominatur, quidam nuntius eis obuius dixit: »Henricus filius Purchardi quem imperator cum suis fidelibus, et dux Purchardus ad Augustam antistitem esse decreuerunt, nunc cito occurret uobis.« Hac ratione audita, contristati fratres eo quod de predicta electione episcopi priuari debuerunt, ultra non sunt progressi, sed reuertentes in loco opportuno exspectauerunt, usque dum prefatum Heinricum inde comitarentur. Eo statim die, cum ad castra uenirent milites qui de duce Purchardo cum Heinrico uenerunt, adiunctos sibi clericos rogare ceperunt, ut Heinricum in commune episcopum esse comprobarent in eodem loco. Qui inducias  petierunt, usque in communi capitulo, domi cuncti fratres in unum se coadunarent. Cumque milites hoc refutarent, et longa inter se locutione contenderent, reuersi ad Heinricum, cum quibusdam clericis elegerunt eum super se esse episcopum; quidam uero eum non eligentes, ad Augustam peruenerunt ad ceteros fratres. Cumque ad Augustam peruenirent sic sequestrati in electione eius, uenit quidam comes, Wolueradus nomine, cum aliis quibusdam hominibus quasi legationem ab imperatore ferendo ad congregationem, dicens: »Imperator demandauit uobis gratiam et misericordiam et omnia bona, et postulauit ut istum dominum Heinricum, quem ille cum suis fidelibus decreuit in isto loco esse pastorem, ut et uos ob amorem sui antistitem uobis eligere unanimiter  non renuatis.« Legatio autem hec fraudulenti consilio composita erat. Cui respondentes dixerunt: »ueniat ille cum uobis ad capitulum nostrum ad audiendum responsa nostra.« Cumque uix obtinuissent ut in capitulum intrarent, legebant lectiones canonicas de electione antistitum. Prefatus Heinricus, cum audisset de lectionibus in presentia recitatis quod in potestate esset canonicorum eum eligere uel refutare, cum uenia humiliter postulauit ut eum episcopum eligere non dedignarentur, promittens eis, si eius postulationi consentirent, in posterum omnigene commoditatis impensionem. Qui eius promissionibus credentes, quidam uero sponte, quidam uero dissensiones uitando, omnes tamen in commune  decreuerunt eum esse episcopum. Hec uero electio cum in ecclesia militibus et familie nota facta fuisset, sonantibus campanis ab omnibus confirmabatur. Tunc demum prefatus Heinricus, assumptis quibusdam canonicis, perrexit ad imperatorem, et in presentia eius aliorum testimonio roboratus de electione eius nuntiauit, humiliter flagitans ut a celsitudine eius imperialis potestatis pontificium prenominatum ei concederetur. Imperator autem eius petitioni non contradixit, neque continuo adimpleuit, sed promisit ut post quinque dies in solemnitate sancti Mauritii eius petitioni assensum preberet, sicut et fecit. Postea uero statuto tempore ad Maguntiam uenit, et a Rudperto archiepiscopo et suis suffraganeis benedictionem episcopalem accepit. His  uero temporibus Otto filius Luitolfi, filii Ottonis imperatoris, dux fuit Alamannorum, et Heinricus, filius Heinrici fratris eiusdem imperatoris, dux Bauuariorum erat: qui, quamuis ex uicina propinquitate caritate coniuncti fore debuissent, ex machinatione male suadentis Satane inuidias et dissensiones inter se exercere ceperunt. Heinricus itaque episcopus equiuoco suo duci aptior mansit in omnibus, et ipsius consiliis plus consentiens quam Ottoni duci, quamuis ciuitas Augusta in suo ducatu sita maneret. Pro hac uero re Otto dux contra eum iratus esse cepit, et cum fidelibus suis consiliari ut ei, in quibuscunque potuisset, aduersaretur; quod et fecit. Insuper episcopus quibusdam militibus nepotibus sancti episcopi Udalrici, Manegoldo et Hulpaldo, uoluit  beneficia abstrahere, propter quorumdam consilia, sine illorum reatu. Ipsi autem, quia episcopo sancto Udalrico adhuc uiuente ab eo missi sepe in auxilio imperatoris cum herili multitudine militum uenerunt, et in eius seruitio uoluntatem eius strenue in omnibus adimplentes, tandiu permanserunt usque cum illius gratia muneribus honorati redire dimissi sunt. Regina etiam profitebatur eorum se esse propinquam; ideo beneficia accepta episcopo contradixerunt et in eorum potestate, eo nolente, tenuerunt. Episcopus itaque his et aliis multis aduersis fatigatus, tristis effectus est. Quodam tempore cum imperator Otto gentem Sclauorum cum exercitu inuadere uoluisset, et Otto, qui tunc dux erat Alamannorum et Bauuariorum, Heinrico deposito, in  adiutorium eius uenire cum Alamannis et Noricis paratus esset, Heinricusque episcopus ire se cum illo promitteret, exspectauit cum suis militibus donec recederet exercitus, et, sicut antea consiliati sunt, occupauit cum militibus suis ciuitates quas potuit, et ipse in Nuwingburg intrauit. Henricus autem, qui antea dux fuit, Pazonam ciuitatem intrauit, ea ratione ut Ottone cum exercitu recedente, prouinciam sibi adiutorio nepotis sui episcopi subiugaret. Hoc itaque consilium cum Ottoni duci notum factum fuisset, reuersus est cum exercitu ambarum prouinciarum, et obsedit eum in prefata ciuitate, Pazoua. Imperator autem Otto, cum Dei clementia liberatus a Sclauis, uenit post eum ad eamdem ciuitatem  in obsidionem eius. Cumque obsidione finita et carinula mitigata, imperator ad Saxoniam reuerteretur, postea statuto tempore Heinricus filius Heinrici, et equiuocus eius filius Perhtolfi ad colloquium imperatoris uocati sunt, cum quibus etiam Heinricus episcopus ad imperatorem se ad excusandum de predicto reatu uenit, ut restitutus gratie eius ad propria redire mereretur. Peracto itaque colloquio, Heinricus et equiuocus eius in exsilium missi sunt. Heinricus autem episcopus ad uurdinam ubi sanctus requiescit Luitgerus, abbati ad custodiendum commendatus est. Cumque ibi de Pascha usque post natiuitatem sancti Ioannis Baptiste cum magna cautela custodiretur, factum est imperiale colloquium in oppido quod dicitur Trulmanna. Illuc uenerunt  duo presbyteri Gerhardus et Anamotus de Augusta, et, cum interuentu Ottonis ducis et episcoporum ibi inuentorum, supplicauerunt non solum de semetipsis, sed de omnibus clericis et laicis in eodem episcopatu habitantibus, ne diu episcopali custodia priuarentur. Imperator autem petitioni Ottonis ducis et aliorum suorum fidelium pretatorumque clericorum satisfaciens, episcopum de exsilio reduci precepit, et in presentia sua, iterato fidelitatis sue sacramento, cum gratia sua ad episcopatum suum redire concessit. Restitutus autem in suum locum episcopus tractare in animo suo cepit pro quibus reatibus ei tam diuersa aduersa sic frequenter accidissent, qui a duce multipliciter plus quam antecessores sui iniuriabatur; et quia  principes militum beneficia sua contra uoluntatem eius habere presumebant, et electissimi de paterna sua familia ministratores diuerso modo repente interierant, secreto a familiaribus clericis interrogauit, si sanctus Udalricus de Werenhario abbate diceret, ut successor eius fieri deberet, sicuti ei antea dictum est. Cumque in ueritate uerum esse cognouisset, quod antea credere noluit, expauit se uehementer, sed publice non manifestauit; pro eo plus expauit, quia tunc frequenter signa magna et mirabilia ad sepulcrum sancti Udalrici episcopi, Deo concedente, fiebant. Tunc demum in meliora multipliciter mutatus, cum Deo se pacificare conatus est, et matricem ecclesiam nouo tecto cooperire precepit, et super Licum fluuium ad Sanctam Afram pontem composuit. Et, ut  nullus ex familia de ponte teloneum aut ullam redhibitionem acciperet, precepit, sed in eleemosynam eius quicunque uoluissent sine contradictione et occupatione pergerent. Postea autem Romam et limina sanctorum apostolorum Petri et Pauli pro remissione delictorum suorum uisitauit. Et antea quam illuc pergere cepisset, proprietatem quam pater suus Purchardus in Geisinhausa habere uisus est, et quam Etichoni fideli suo sub testimonio contradidit, ea uidelicet ratione ut eam illuc firmiter transfunderet, ubi eum filius eius Heinricus episcopus rogaret, tunc pro certo Ethich postulante episcopo tradidit cum manu eius prefatam proprietatem legitime, secundum legem Noricorum, sancte Marie super altare eius in  Augusta ciuitate situm, et super capsam deauratam lapidibusque inclusis decoratam, cum ecclesia et totis edificiis, cum agris, pratis, pascuis, molendinis, aquis aquarumque decursibus, uiis et inuiis, ciuitatibus, syluis, tonsis et intonsis, quesitis et adhuc inquirendis, et cum familia et cum omnibus ad eamdem proprietatem iure pertinentibus, nisi XX hubas extra traditionem dimisit; et eas seruituti sancti Magni ad Fauces decreuit; canonicisque placitauit, ut potestatem haberent, si uellent, easdem hubas XX cum X in ista prouincia in bono loco sitis hubis concambire, in manum Werinharii aduocati, et in manum Gerhardi prepositi, pro remedio anime sue, et patris matrisque sue et matertere sue ceterorumque propinquorum et parentum suorum, in eam  placitationem, ut in iure et potestate canonicorum perpetualiter in oblatione permaneat, saluo in omnibus eorum quotidiano stipendio; et ut ipsi, pro requie eius anime, annis singulis ante anniuersarium diem ad horam uespertinam uigiliam plenam de uoce celebrent, et in anniuersario die iterum uigiliam expleant, et celebrata missa altaris, hostie oblationem omnes in commune Deo offerant, et insuper centum pauperes sufficienti stipendio edendi et bibendi procurent, et ex eis duodecim uestiant, in uno anno laneis uestimentis, et in altero anno laneis induant, et caligas calceamentaque prebeant. Si autem aliquis successor [al., meus, et sic postea] eius antistes hanc placitationem irrumpere tentauerit, et predictam proprietatem canonicis auferendo in suam  utilitatem aliquo modo redigere conatus fuerit, et ita ratione ei comperta statim non restituerit, heredes eius legitimi liberam habeant potestatem tres ponere super altare denarios, et eamdem proprietatem inde redimere et in ius proprium possidere omnibus in futurum generationibus.

Actum Augusta, in ecclesia sancte Dei Genitricis Marie ante altare, episcopo Heinrico perpetrante, in presentia canonicorum, coram frequentia populi et coram testibus subnotatis.

Signum Etih qui hanc traditionem fecit. Signum Adalbero. Signum Iagob. S. Marahnurat. S. Willehalm. S. Hunurid. S. Engilmar. S. Wezzi. S. Pilgirim. S. Gundachar. S. Cadolt. Isti de prouincia Noricorum  .

 Isti autem de prouincia Alamannorum. Signum Werenhere aduocatus qui hanc traditionem cum manu Gerhardi prepositi accepit. S. Histipold. S. Gotebold. S. Reginhar. S. Suidger. S. Aribo. S. urolf. Anno incarnationis Domini nostri Iesu Christi nongentesimo octogesimo, indictione uIII, Iu Nonas Octob., et XX  die Iouis. Ego igitur Gerhardus indignus presbyter notaui diem et annum. His  ita, sicut predixi, expletis, Romam perrexit et uotis suis peractis sanus ad propria uenit. Adhuc autem intus magna angustia mentis angebat, pro eo quod a duce Ottone, quamuis exterius pacificati essent, plus cogebatur quam antecessores sui ei seruitium facere de rebus Sancte Marie; et pro eo quod quidam milites beneficia ecclesiastica ad illius potestatem iure pertinentia contra eius uoluntatem possidebant. Quia ille ex nobilibus parentibus ortus est, et grammatice artis aliorumque librorum magnam scientiam habebat, suauique colloquio et bene sonante loquela ualde congrue exuberabat, in sanctis solemnitatibus, in Dei seruitio et in predicatione studiosus fuit. Herili seruitio ad mensam suam utebatur, et cum eo manentibus copiam manducandi atque bibendi hilari  uultu et placida mente porrexit. Familie autem plus iusto seuior exstitit, eorum ius tollendo, et in quibusdam locis nouum censum creando. Tunc demum cognoscebat quod prelibata aduersa, nisi Deo adiuuante et imperialis celsitudinis gratia machinante, superare non potuit, et toto nisu seruitio imperatoris se innectere studuit, ut acquisitione eius gratie omnes contrarietates ei ab aliis undique imminentes, cum eius presentia et cum eius preceptis mitigarentur. Ideo igitur sepius cum imperialibus muneribus eum uisitauit, et drudes [al., gratos, al., consiliarios] suos donis congruis sibi complacare satagebat, et insuper hostilia itinera cum eo pergebat, taliter sicut ei optime estimabat placere. Anno itaque Domini nostri Iesu Christi 983, imperator cum  exercitu Calabriam prouinciam adiit; illuc etiam episcopus Heinricus cum eo peruenit: cumque ibi pugna cum Sarracenis ageretur, plurimis ibi ex utraque parte occisis, heu dolor! siue captus, siue occisus, etiam ibi remansit. Supra modum est lamentandum perditio eius, quia locus eius a clericis suis, et propinquis et cognatis et amicis inueniri et uisitari non potest. Periculosum est ualde decretum Dei per suos sanctos reuelatum supergredi et prophetias spernere, dicente Scriptura: Spiritum nolite exstinguere, prophetias nolite spernere . Werrenharius autem postea ab imperatore interrogatus si episcopatum accipere uellet, sicut sanctus Udalricus antea decreuit, qui cum adhuc esset sanus et incolumis, respondit se ultra hunc episcopatum non uelle  accipere. Post contradictionem autem episcopatus, ut a ministris eius comperi, paucis horis interpositis, infirmari cepit et ad Luggam uitam finiuit, et corpus eius portatum est usque ad sanctum Dominum, et honorifice est sepultum. Otto autem dux etiam ad Luggam defunctus est, et a suis super montana portatus, et usque ad Aschaffenburg perductus, cum magno honore et nimia lamentatione ibi terre commendatus est.



MIRACULA S. UDALRICI.


 I. Post commendationem pretiosi thesauri sacri corporis Udalrici, tapetium sepulcro superponebatur et assiduum lumen appositum sine intermissione ardebat. Quidam autem custodum ardentem cereum incaute posuit iuxta sepulcrum; quo recedente, cereus cecidit in transuersum super apetium sepulcri, et ardens permansit donec illa pars cerei que super tapetium iacebat ab igne consumebatur; et cum anteriori parte tapetii que sepulcro eminebat coniunctus arderet, et flammam sursum per tapetium emitteret, custos aduenit, et hoc uidens tremefactus obstupuit, et quod adhuc remanebat de cereo timens abstulit, tapetiumque sollicite inspexit si ab igne aliquid lederetur, uestigium ignis de minimis micis cereis inuenit, unum uero pilum in superficie et in  latere sepulcri in tapetio exustum inuenire non potuit. Hoc miraculum cum magistro suo et fratribus nuntiaret, et uestigium cerei monstraret, et tamen tapetium illesum ostenderet, admiratione et gaudio repleti Deum omnes glorificauerunt et sanctum Udalricum.

II. Quamuis adhuc nullum inibi aperte fieri miraculum comperiretur, utriusque sexus familie multitudo iugiter pauimento prostrata, positioni sancti corporis adiuncta, necessitatis sue suffragia precabatur, deprehendensque ei multa omnigene commoditatis auxilia inde euenire, frequentius eumdem cepit uisitare locum. Itaque cum ab assiduitate uisitantium, Domino concedente, plurimis ille commendaretur locus, uenit quidam homo de prouincia Noricorum,  nomine Reginwalech, qui integro anno febre fatigatus ad nimiam infirmitatem deductus, ad Wicfredum prepositum eiusdem loci uenit, interrogans eum si aliquod liberationis sue medicamentum ei indicare potuisset. Qui respondens, dixit: »uade et acquire tibi baculum, et porta eum ad sepulcrum domini mei sancti Udalrici pro sospitate sua.« Qui ambulans inde concidit sibi baculum de ligno bidullaneo, et portauit eum ad prefatum prepositum. Qui ambulans cum eo duxit eum ad sanctum sepulcrum, et monstrauit ei baculum ponere super illud. Oratione etiam clericorum fretus, et doctrina eorum in fide confortatus, eadem hora a febre liberatus sanitati manifeste redditus est.

Eodem uero tempore in istis regionibus incredibilis  multitudo populorum febribus fatigabatur. Qui cum audirent prefatum hominem ad sanctum sepulcrum, sicut predixi, fuisse liberatum, quidam cum baculis, quidam etiam additis aliis oblationibus festinauerunt pro sanitate sua sanctum uisitare sepulcrum. Qui omnes, undecunque uenirent, celeriter sanitati restituebantur.

III. Quidam de familia sancte Marie, Hisenhart [al., Isenhart] nomine, unum de baculis qui ad sepulcrum de infirmis portabantur, tulit, et eum in manu portando, inde ambulare cepit: cumque ad  collem qui dicitur Perileich ueniret, a febre acriter fatigari cepit. Tunc presentiens pro quo reatu infirmitati concederetur, regressus ad sepulcrum, baculum restituit in locum ubi eum tulit, uotumque fecit ut ultra nullum inde auferre presumeret, uotoque peracto a febre dimissus est.

Iu. De congregatione Sancte Afre presbyter unus, Adelger nominatus, tulit de sepulcro duos bacellos speciosos ad uidendum, et aptos in manibus ad portandum, et sui obliuiscens portauit eos in domum suam, ibique cum sedisset, inuasit eum oscitatio crebra et obripilatio cutis maxima, et omnia membra tedio occupata sunt, ita ut uirtutem sedendi, neque ambulandi, nec saltem iacendi apte non potuisset habere. Qui intra semetipsum estimare cepit pro qua  re tam subita solutione membrorum grauaretur; et surgens uenit ad Wicfredum prepositum, et nuntiauit illi euentum rei. Cui ille dixit: »Tu ne istos bacellos de sancto sepulcro tulisti?« Qui dixit: »Ita feci« »Festina, inquit ille, reponere eos in locum suum.« Hoc cum factum fuisset, omni incommoditate corporis fugata, presbyter confestim sanitati pristine restitutus est.

u. Quicunque etiam de multitudine uulgi de apportatis baculis in manus suas acceperunt, ut inter sacra mysteria se super eos inclinarent, et facilius finem mysterii exspectarent, repentina inuasione febris quassati sunt, compertaque causa euentus, reiectis baculis eadem hora liberati sunt.

uI. His casibus diuulgatis, et in notitiam undique  omnium deductis, nullus presumebat uel minimum bacellum sine licentia inde auferre; et ideo tanta multitudo baculorum excreuit, ut facile dinumerari non potuisset, nec sine impedimento in angulis ecclesie collocari. Unde factum est ut super trabes eiusdem ecclesie, ubi sepulcrum situm est, ponerentur. Mansionarii itaque, precipiente eorum magistro, frequenter eos ad focum portant, et eis ardentibus ceram ad mollitiem redigunt ad candelas multiplicandas ad seruitium Dei. Super trabes tamen plurimi semper remanebunt, et hi qui eos conspiciunt, non putant numerum eorum in aliquo minorari. Sustentacula eorum qui, gratia Dei concedente, per merita sancti Udalrici a diuersis infirmitatibus ibi  sunt liberati, plurima pendent, et aliorum analogie secundum membra diuersa infirmantium figurate etiam plurime ibi uideri possunt. uehicula etiam eorum qui carris superpositi multimoda debilitate membrorum manci illuc ueniebant, et in omnibus membris perfecta sanitate donabantur, relictis ibi carris cum tuguriis, pedestri itinere leti redierunt, ante fores ecclesie conspici possunt.

uII. Cuiusdam uero mulieris filia in brachio in totum debilis facta in pago Geltenstein, cui quadam nocte in somnis dictum est: »Quare filiam tuam cum  lucerna non producis ad sepulcrum sancti Udalrici pro sanitate sua?« Que expergefacta somnium nuntiauit filie sue, et ut celerius potuit eam illuc cum candela perduxit, et perfecta sanitate recepta, eam inde letam ad propriam possessionem reuexit.

uIII. De eodem uero pago de oppidulo Toningewe uocato, quidam homo cui aures clause sunt ut nichil audire potuisset, et lingua ligata, ita ut nunquam ullum uerbum proferre potuisset, ad sepulcrum sancti Udalrici a fratribus suis deductus est, et ibi prostratus diu iacuit lacrymas fundendo; eleuatus autem a fratribus per altaria deductus est. Cumque ambulare cepisset, et perueniret ante altare sancti Donati, quod est situm ad occidentalem partem ecclesie, audiuit sonitum canentium in choro  clericorum, et infirma adhuc uoce dixit fratribus suis: »Ecce audio et loqui possum.« Qui cum peracto Dei ministerio hec clericis annuntiarent, et ipsi ueraciter hec ita esse cognoscerent, campanas sonare fecerunt, et ipsi in commune Deum laudare ceperunt, laudationeque finita cum perfecta loquela et integro auditu donatus prefatus infirmus abire promeruit.

IX. Ex familia episcopi Heinrici similarius quidam, Luitnotus nominatus, reatu proprio gratiam domini sui perdidit, pro eo quod farra per loca episcopi sibi commendata magna incautela dissipauit. Qui cum a ministris episcopi uehementer territus maximum timorem incideret, ad sepulcrum sancti Udalrici pro liberatione imminentis angustie nudis pedibus  accessit, et ibi diu cum lacrymis adiutorium eius postulauit. Inde autem cum reuerteretur, paucis diebus interpositis, facilius quam credere potuisset, gratiam sui domini recepit. Deinde in auxilium eius firmiter ubique confidens, in recreatione sua pro amore eius frequenter bibebat, et alios bibere postulare consueuit.

X. Idem Luitnotus quadam die ad domum Razonis [al., Rasonis], qui tunc potens minister episcopi fuit, in oppido Pobingga uenit, et ibi cum eo prandium sumpsit. Qui cum saturatus abire uoluisset, prefatus Razo cogebat eum plus ad bibendum. Cuius petitioni ille contradicere non audebat, sed uas quod illi porrigebatur accepit, dicendo: »Istam siceram bibere pro caritate sancti Udalrici, per cuius adiutorium  de maximis angustiis liberatus sum, uolo.« Cumque poculum hausisset, et uas cum manu deorsum uerteret, dixit: »Cum ista caritate signatus, certus sum quia nullius aduersitatis prauitas mihi hodie poterit nocere, sed neque gladius corpus meum uulnerare.« Cui Razo dixit: »Da mihi digitum tuum, ut uideam si cultellus meus tuum possit uulnerare membrum.« Qui statim magna fide digitum suum ei porrigebat. Ipse autem apprehenso eius digito, alia manu cultellum de uagina extrahere conabatur, ad uulnerandum digitum prenominati pistoris, proprieque sue manui cum eodem cultello grande uulnus infecit, digitumque apprehensum simul et cultellum festine dereliquit, et suam manum  uulneratam lamentari cepit, pistor autem in fide confortatus sanus recessit.

XI. Alius autem ex familia, nomine Adelhardus [al., Adalhardus], cum de Augusta ciuitate ad suam mansionem que est sita in oppido Eitingen nominato, pergere uoluisset, ante portam ciuitatis quidam homo eum cum aliis bibere rogauit. Cumque bibere cepissent, quidam ibi manentium pro caritate sancti Udalrici postulauit eos potum accipere. Prefatus autem Adelhardus sordidum uerbum ex ore suo emisit, et poculum rogate caritatis accipere renuit. Cumque paululum inde recederet, in planitie uie equo suo cadente crus eius fractum est, et ita ad suam domum cum labore deductus longo tempore debilis permansit. Postea uero uotum ad sepulcrum sancti Udalrici uouit,  et, Deo donante, sanitati est restitutus, et deinde caritatem quam antea spreuit alios frequenter bibere postulauit.

XII. In prefata uilla Eitinga quadam die cum multi ex familia simul ad bibendum in unum congregati fuissent, fuit inter eos unus, nomine Walterich, discipulus Wicfredi, prepositi de Sancta Afra, qui, cum audiret ibi postulare sancti episcopi Udalrici caritatem, profano ore quasi insaniendo stultissime locutus est: »Quid mihi prodest caritas illius episcopi, quia ille signa facere non potest plusquam unus canis?« Illo uerbo emisso, diabolo concessus loquelam hominis amisit, et more canis furendo sonare cepit, et ganniendo atque latrando, paruo tempore euoluto, heu! miserabiliter uitam  finiuit.

XIII. In ciuitate Augusta quidam faber Hereuuns uocatus, longo tempore magna infirmitate totius corporis detentus, ita ut ambulare non posset nisi aliis adiuuantibus, et interdum cum duobus sustentaculis sustentatus, prope terratenus inclinato capite ad necessaria corporis uix peruenit. Qui cum audisset multos infirmos ad sepulcrum sanctum sepe sanari, cepit illuc ultra uires repere, et mane diluculo de mansione sua exire, et illuc ante horam diei tertiam uix peruenire. Cumque hoc frequenter fecisset, quodam tempore in Quadragesima, die ueneris. cum ad portam, cui capella sancti Michelis est superposita, ueniret, ultra modum lassus et uniuersis uiribus destitutus subsistit, dicens: »Domine Deus, Pater  omnipotens, cognoscere dignare quanta infirmitate nunc istum adii locum, et per merita sancti confessoris tui Udalrici miserere mei,« et aliquantulum pausatus repsit usque ad sepulcrum. Finita ibi oratione, dum acceptis sustentaculis adiuuante comite suo surgere uoluisset, unum sustentaculum in pauimento lapsum est, et ipse ad terram iterum deiectus est, et in deiectione genua eius retro in contractione neruorum more fractorum malleorum sonitum fecerunt, et crura per pauimentum extensa sunt. Comes autem illius cum solito more eum leuare uoluisset, dixit illi: »Exspecta paulisper; ut mihi uidetur, ex me ipso surgere possum et ambulare.« His dictis, dimissis in pauimento sustentaculis, surexit et rambulauit. Qui  statim ibi accepta cruce, clericis ceterisque ciuibus cum eo comitantibus, sine baculo potenter ad Sanctam Mariam in Augustam ciuitatem perambulauit, ibique Dei laudibus in commune peractis, eadem hora ad Sanctam Afram crucem portando regressus est.

XIu. Natiuus quidam pauper de oppido quod dicitur Messlinga [al., Messinga], Hiltibaldus nomine, cecitate perculsus est, et in illa cecitate duos annos perdurauit: tertio autem anno, quidam homines de eodem pago pergere decreuerunt ad Augustam ciuitatem causa orationis; qui inuenerunt eum in eodem itinere cum duce suo uictum per oppida querentem, et dixerunt ei: »Perge nobiscum ad Augustam ciuitatem et ad sepulcrum sancti Udalrici, forsitan ibi  misericordiam consequi poteris.« Quibus ille respondit: »Stipendia mihi et ductori meo, et oblationes ad illa sancta loca deferendum non habeo.« Qui respondentes, dixerunt: »Si nobiscum ieris, quantum possumus auxiliatores tui sumus.« Quorum consentiens suasionibus cum eis perrexit ad Augustam, et eadem nocte iuxta sanctum sepulcrum foris ecclesiam diem exspectauit futurum. Mane autem facto, infra ecclesiam ad sepulcrum deductus deuote orauit, et antea amissum lumen oculorum, gratia Dei donante, recepit, leuataque cruce, comitante cum eo magna multitudine populi, ad Sanctam Mariam peruenit, et qualiter sit illuminatus, ciuibus suis ei testimonium dantibus recitauit.

Xu. Quodam  tempore cum sanctus episcopus  ad synodum Ottonis imperatoris in Inglunheim congregatam pergeret, quidam pauper de oppido Affelterbach, Rudpret [al, Rutpertus] uocatus, iuxta uiam ei coniunctus est, ilia sua de uentre prolapsa in loco umbilici portans in sinu suo: cumque ea aperto sinu episcopo ostenderet, precepit ei denarium dari et dixit illi: »In pace Dei perge.« Qui non multo post tempore, meliorari de die in diem cepit, et sanato uentre de predicta infirmitate liberatus est. Postea autem idem ipse claudus factus est, ita ut nisi scamellis sustentatus ambulare potuisset, utilitate etiam dextre manus in lineamentis totus priuatus est. Hac infirmitate cum quatuor annis detentus mansisset, desiderauit uenire ad sepulcrum sancti Udalrici, et comparauit ceram quam secum  ad sepulcrum deferret; comparata autem cera uirtus ei in sustentaculis baculorum, dimissis scamellis ambulandi concessa est. Illuc autem taliter cum perueniret, manus eius et genua sanitati restituta munia sua receperunt, ita ut idem homo sine sustentaculis erectus gradiens tripudiando rediret.

XuI. De regno etiam Lotharii quidam Lutericus [al., Luitharius] qui multo tempore luce oculorum caruit, ad sanctum sepulcrum uenit, et orationibus peractis uisum clarum recepit.

XuII. Clericus quidam, qui in Augusta ciuitate  studio discendi sepe inter scholares morabatur, cum ad propinquos suos reuerteretur, mutus effectus est: cumque ab eis ad sepulcrum sanctum deductus fuisset, emissis de ore suo duobus denariis super sepulcrum, loquelam quam amisit, recepit.

XuIII. Cecus quidam cum ualde paruulo ductore ad sanctum locum hiemali tempore studuit pergere: qui cum Smutturam fluuium transgrederetur, et ad longum riuulum de fonticulis congregatum super uiam decurrentem ueniret, ductor eius ei auxilium prebere non potuit, sed de frigore et lassitudine defectis uiribus cecidit. Cecus autem, ductore cadente, magna cura et tristitia per decursum riuuli cum baculo undique palpando ambulauit, et magna  uoce clamando ad sanctam Mariam et sanctam Afram, et ad sanctum seruum Dei Udalricum, adiutorium et misericordiam sibi dari intenta mente flagitauit. Cumque sic palpando et clamando pene usque ad finem riuuli perueniret, Dei donante clementia, subito apertis oculis lumen aspexit, et regrediens ductorem suum leuauit, et usque ad sanctum sepulcrum, omnipotentem Deum et sanctos suos laudando, portauit, ibique manifeste clericis et omnibus presentibus que ei in uia acciderant, recitauit.

XIX. Fuit quedam matrona in Francorum prouincia prediues et nobilis, que arrepta a diabolo nimie laborabat; ad cuius ereptionem quinque episcopi cum aliis plurimis conuenerunt. Qui cum diabolum orationibus et coniurationibus arctarent ut  obsessum corpus dimitteret, clamans et eiulans, dixit: »Nisi aliquid de rebus episcopi Udalrici huc uenerit, propter uestrum preceptum possessum uas non dimitto.« Cumque iterum atque iterum eadem responsa iteraret, estimare ceperunt ut legatos ad Augustam mitterent, ut aliquid acquirerent de rebus episcopi. Interim uero cum hec inter se arbitrarentur, clamauit diabolus per os matrone: »ue mihi! ue mihi! hic in uicinitate est presbyter unus qui habet humerale quod fuit prefati episcopi:« quamuis non sponte, sed Deo iubente, nominauit presbyterum et locum ubi habitauit. Cumque accersitus presbyter cum humerali ueniret, antequam domum intraret, demon dixit: »ue! ue! nunc uenit humerale episcopi.« His dictis clamando et dolendo  corpus matrone ualde fatigatum reliquit. Interrogatus autem presbyter unde ei humerale ueniret, respondens dixit: »Episcopus aliquando ad regale colloquium pergendo, ad nostram ecclesiam uenit, et nos sibi missam cantare rogauit, cumque alba nos indui sine humerali uelle uideret, dixit: »Ubi est uestrum humerale?« Cui ego respondi: Non habeo humerale. Tunc ille istud humerale iussit mihi donari.« Matrona autem a demonio liberata, et sensui sanitatique restituta, tota uestimenta sua, quibus eo die induebatur, cum caligis et calceamentis  ad sepulcrum sancti Udalrici per nuntios misit; quibus etiam precepit ut ibi nuntiarent qualiter, Domino concedente, per eius merita est liberata. Wicfredus eiusdem loci prepositus, qui etiam et custos ecclesie eo tempore mansit, de froco eiusdem matrone dalmaticam fieri fecit, et alia eius uestimenta, sicut congruum fuit, ad Dei seruitium composuit, ut hoc signum misericordie Dei frequentius posteris in recordatione maneret.

XX. In regione Sclauorum, filius Wolezlawi [al., Woleslai] ducis in ualetudinem incedit, et in tantam infirmitatem deductus est, ut pater eius et mater ceterique presentes amici presentem uitam eum ulterius habere posse desperarent. Cumque pater in his angustiis uersaretur, admonitus est de matre  pueri et de aliis quibus notum fuit quam multipliciter multi per merita sancti Udalrici de diuersis angustiis liberati essent; continuo uotum uouit, si filius eius ad uitam rediret, ut missis legatis sepulcrum sancti Udalrici cum oblationibus uisitaret. Eodem uero die filius ducis conuersus ad uitam, consolationem patri non minimam obtulit. Qui cognoscens misericordiam Dei in filio, nuntios statim mittere et uotum eius implere studuit. Qui uenientes ad sepulcrum obtulerunt u libras argenti et aureos quamplurimos, et de cera quantum unus fortis saumarius portare potuit; mater etiam pueri seorsum aureorum denariorum bonam partem pro filio misit. Legati etiam altare Sancte Marie cum auro et aliis oblationibus, sicut eis preceptum est,  deuote uisitauerunt, similiter et altare Sancte Afre, et narrauerunt pro qua re missi sunt, dicentes antequam ipsi exirent de sua prouincia, ut filium domini sui ambulantem et sanum dimitterent.

XXI. Alio quoque tempore quidam dux uandalorum  Misicho cum sagitta toxicata in brachio uulneratus est. Qui cum sentiret sese ueneno nociuo esse percussum, et sibi imminere mortis interitum eadem hora putaret, cum magna fide et constantia uotum uouit, ut brachium argenteum cum manu, quantocius potuisset, ad sanctum Udalricum mittere non differret. Qui statim post uotum releuatus a periculo ad domum suam rediit, et brachium secundum suum uotum componere precepit. Cumque fabri brachium fabricare cepissent, et  manum in eo fingerent, dux continuo de imminenti periculo liberatus surrexit, Deum laudans qui eum per merita sui sancti episcopi de mortis periculo liberauit, uotum suum perficiens, mittendo brachium cum manu ad uiri sancti sepulcrum.

XXII. Quedam mulier de Curiensi Retia, relicto proprio marito, cuidam uiro de pago Albegewe, Durinc uocato, in matrimonium iuncta est. Cumque cum illo aliquantulum temporis maneret, a demonio obsessa est, et ab eo nimie uexabatur. Que cum in multis sanctis locis liberationis sue adiutorium quereret et non inueniret, consilium accepit ut ad sepulcrum sancti episcopi Udalrici ueniret; quod  et fecit. Cumque appropinquaret Auguste ciuitati, et ecclesiam sancte Afre bene aspicere potuisset, clamans et fremens cecidit in terram, et facta est quasi mortua. Prefatus autem Durinc cum comitantibus sibi studuit leuare eam; leuata autem, reddito sensu, a demonio est liberata.

XXIII. Eleemosynaria quedam Abrahami Frisingensis episcopi ciuitatis, de uilla que dicitur Camera, cui maxilla pectori fuit inserta, et loquela in toto negata, cui etiam manus brachiis replicate et conglutinate erant, ut figure digitorum uix cognosci potuissent, cum ueniret ad sanctum sepulcrum, et inde reuertendo super pontem Lici fluminis ambularet, quidam homo ei obuius uenit et interrogauit eam unde pergeret; cui illa respondere  non potuit, sed uertebat se inclinando ad ecclesiam sancte Afre, ut ei monstraret unde pergeret: cum autem se ad illam uerteret, maxilla de pectore soluebatur, et loquela ei ad respondendum concessa est.

XXIu. Quidam cecus cum perueniret cum ductore suo ad fluuium qui dicitur uindex, interrogauit eum si adhuc uidere potuisset ciuitatem et monasterium. Cumque audiret in proximo fuisse sanctum locum, abstrahere sibi fecit caligas et calceamenta, ut nudie illuc perueniret pedibus; ductor autem eius, raptis calceamentis et aliis rebus eius, furtiue recessit ab eo, qui estimans ut pro aliqua necessitatis causa oppidum iuxta situm intraret, et statim sibi in adiutorium rediret. Cumque diu exspectaret, uociferando  eum nominare cepit ut ueniret. Interim etiam quesiuit zabernas et calceamenta, et non inuenit. Tunc persensit a ductore suo se esse despoliatum; flendo et orando clamare cepit ad sanctam Mariam matrem Domini, et ad sanctam Afram, et ad sanctum Udalricum, ut sibi aliquod consolationis supplementum eueniret. In hac cum prolixe afflictionis tribulatione laboraret, subito ignotum conspexit oculis lumen, et statim crucicula de uiminibus facta eumdem denotauit locum, et tunc letus destinata uisitauit loca, gratias omnipotenti Deo et sanctis eius agens pro perceptione luminis; ciues autem de Houarchusa in eodem loco ubi cruciculam monstratam inuenerunt, maiorem crucem pro signo posuerunt.

XXu. Quodam tempore cum populus curreret  undique ad Augustam in uigilia natiuitatis sancte Marie, ut sanctum diem ibi solemniter celebrarent, quedam mulier inter alios cum puerulo suo paruulo studuit et illuc uenire, ut illum ad sepulcrum sancti Udalrici cum oblationibus ibi preponderaret pro sua sospitate. Cumque super pontem uindicis carpento superpositum puerulum cum aliis rebus ducere uoluisset, pro inequalitate pontis carpento inclinato, puerulus cecidit in amnem, qui pro nimia illuuie uehementer eleuatus, uniuersis super eum meantibus exitium minitauit. Cumque mater tristissima in perniciem sui in amnem post puerum cadere uoluisset, et uix a circumstantibus comprehensa teneretur,  populi in utraque parte fluminis in ripa festinauerunt in adiutorium infantis. Qui cum a nemine eorum adiuuari potuisset, flumine submersus ab oculis omnium occultabatur. Mater autem ab amne ui abducta, et quantum possibile fuit consolatione recepta, flendo et lamentando adiutorium sanctissime Dei genitricis Marie imprimis quesiuit, et postea ad sepulcrum sancti Udalrici cum oblationibus quas antea pro sospitate filii sui illuc deferre decreuit, et eas pro requie anime pueruli cum bona fide donauit. Sequenti uero nocte cum triste corpus mulieris sopor occuparet, quidam ualde uenerabilis senex, in uestitu episcopali, apparuit ei, dicens: »Penitet ne te, mulier, ualde infantulus tuus?« Que respondit: »Etiam, domine.« Cui ille: »Mane  diluculo, inquit, uade ad fluuium, et ubi ultima uice in amne uideretur, quere eum in ripa fluminis inter frutices.« Que expergefacta uenturum cras uix exspectans cum adiuuantibus sibi ripam fluminis adiit, et secundum uerbum sancti uiri infantem suum sanum et incolumem inuenit. Tunc leta Deum laudans rediit, et rem gestam in ciuitate et ubique recitauit.

XXuI. Quidam uero homo iuxta Danubium, cum cunctus populus sua sponte natalitium sancti Udalrici solemniter celebraret, fenum cum rastellis congregauit in cumulos, diem sanctum spernendo. Qui cum altera die cum plaustris ueniret, ut hoc in fenarium suum duceret, exterius formosum inuenit; cum autem bibenti ligno interius tangeret, totum in  fauillas immutatum inuenit, et diem sanctum quem antea celebrare noluit, postea pre timore contemnere non audebat.

XXuII. Eodem uero tempore ancilla cuiusdam matrone, Gerbirc [al., Gerbirch] nuncupate, telum suum, dum in texendo laboraret, subitus dolor cepit contrahere manus eius; quod cum lamentando aliis diceret, responderunt ei: »Depone texile ferrum, quia pro reatu hodierni operis hic labor tibi accidit;« que uix manibus de ferro absolutis lectum intrauit. Cumque ibi requiem non haberet, pre contractione manuum, conserue eius nuntiauerunt domine sue: illa uero precepit ut mane diluculo duceretur pro liberatione sua ad sepulcrum sancti Udalrici.  Cumque in itinere lasse circa horam nonam in planitie Lechfeldici campi ad reficienda corpora consedissent, dolor cepit minui in manibus laborantis, ita ut antequam de ipso loco surgerent, usui prioris rectitudinis redderentur. Que tunc lete peruenerunt ad predestinatum locum, et inde in ciuitatem ad ecclesiam sancte Marie genitricis Dei. Post uesperam uenientes, hec, sicuti gesta sunt, nobis annuntiauerunt, et lete ad propria redierunt.

XXuIII. Nobilis quedam matrona de Burgundionum prouincia, dum decreuisset pergere ad Augustam  ciuitatem causa orationis, quemdam claudum eleemosynarium precepit comitari secum; cuius caballum duobus ministris suis commendauit, ut pedes eius, sicuti mos est pergentibus, ferro munirent. Qui fraudulenter pedes caballi cum clauis uulnerauerunt, ne delator eorum in itinere actuum suorum pro fidelitate domine sue, sicut solitus erat, maneret. Dixeruntque claudo: »Caballus tuus claudicat, et ideo hic te necesse est remanere.« Quibus claudus respondens dixit: »Quamuis caballus claudicet, tamen non consentio hic me remanere; qui omnia potest Deus omnipotens, etiam me ualet, sicut sibi placet, ad loca perducere destinata.« Cumque cum aliis pergere cepisset, sano et apto caballo ad Augustam peruenit. Cumque ibi ad sepulcrum sancti Udalrici deuotam  orationem prolongaret, et firma fide pro sospitate sua clementiam Dei imploraret, in presentia multorum sanitati redditus est. Hoc uidentes prefati homines qui impedire iter eius in caballo uoluerunt, ceciderunt terratenus, confitentes clericis ceterisque qui in presentia aderant delicta sua, ueniam postulantes, quod eum claudum impedire uoluerunt ne perueniret ad locum, ubi Dominus per merita sancti Udalrici eum sanare dignatus est. Et accepta penitentia secuti sunt claudum sanatum crucem portantem, uterque saxum tante magnitudinis portans quantum leuare potuit, usque in ecclesiam sancte Dei Genitricis Marie, que est sita in ciuitate; ibique peccata sua lamentabantur multum cum lacrymis ueniam postulantes. Cumque hoc signum in  presentia omnium recitatum fuisset, clerici Te Deum laudamus, et populi Kyrie eleison cantantes, gratias et laudes Deo referebant.

XXIX. Quidam homo iuuenis, cuiusdam filius comitis, tanta infirmitate est detentus, ut nec in lecto nisi ab aliis adminiculatus in aliud se uertere potuisset latus, nec cibum multo tempore ualeret accipere, nisi paucis oblatis refocillaretur. Cum uero immani labore fatigaretur, a fidelibus suis in lecto ad sepulcrum sancti Udalrici deductus est, oblationibus oblatis lacrymabiliter ibi misericordiam deprecatus est. Cumque eum in lecto ad Sanctam Mariam portare cepissent, in medietate uie cepit rogare portantes ut deponeretur ad ambulandum. Qui non credentes eum posse ambulare, noluerunt deponere.  Ad portam uero ciuitatis iterum rogauit ut deponeretur, dicens se posse ambulare. Qui iterum ei non consenserunt. Ad gradus uero atrii ecclesie cum perueniret, in nomine Dei omnipotentis, omnes in commune flagitauit ut, deposito lecto, eum ambulare dimitterent. Ipsi autem in fide hesitantes petitioni eius assensum non dederunt. Ille autem ut cognouit infirmitatem ab eo esse separatam, et uirtutem nutu Dei concessam, exsiliuit de lectulo, et inde strenuo gressu ad ecclesiam peruenit, et sospes ad propria rediit.



EPILOGUS.


 Hec pauca prelibata miracula sufficiant studiosis ad bona exempla lectoribus, ita ut etiam tardis et segnibus nimii nausii [pro nausee] fastidium non inculcent. Quomodo si cepero cuncta beneficia adeuntibus ad sepulcrum sancti Udalrici et inde reuertentibus, uel iuxta sepulcrum infirmis atque debilibus a Deo concessa sigillatim enumerare, nullius adiutorio nisi solius Dei, qui omnia potest, possum perficere. Ita tantum namque multiplicia sunt, ut sensibilitas humane agilitatis dinumerare ea non possit. Quia quibusdam post uota deuote peracta illuc cum oblationibus ueniendi, statim, in laribus suis donata sunt. Quibusdam in itinere ad huc longe positis, quibusdam illuc appropinquantibus, quibusdam illuc peruenientibus, quibusdam inde  redeuntibus compendiose adimplenda sunt. Quorum auditus bono rumore non solum propinquas, uerum etiam longe sitas regiones aduolauit, quod frequens frequentia aduentantium undique populorum sepissime  manifestat, indicans in istis locis in suis regionibus multa magnalia Dei per merita sancti Udalrici facta, quorum uera cognitio nos propter nostras necessitates ad ista loca ueniendum incitauit. His auditis, eia nos, qui inquilini huius ecclesie sumus, et tanti patroni faciem sepissime uidimus, et eius doctrinam benedictionemque sepissime accepimus, et in eo optima exempla conspeximus, et nunc in retributionem eius bonorum operum assidua miracula et diuersa signa in liberatione multorum uidemus et audimus, cur non expergiscimur, et tedium nostri desiderii non deponimus? Eum uero de quo loquimur quantum, Deo donante, possumus imitantes, eius adiutorio iter rectitudinis ineamus, per quod peruenire mereamur ad eum qui  in tribus personis in diuinitatis equalitate unus, incommutabilis, omnipotens Deus permanet sine fine in secula seculorum. Amen.





SANCTI UDALRICI AUGUSTANI EPISCOPI SERMO SYNODALIS. Ex codice manuscr. monasterii Neresheimensis, scripto anno Christi 1009, quod ex uerbis istis colligitur: »Ab initio mundi usque in aduentum Domini secundum Hebraicam ueritatem anni sunt 3956, secundum uero interpretes, anni 5699. Colliguntur autem anni omnes a creatione primi hominis usque in septimum annum Henrici imperatoris secundum Hebraicam ueritatem 4965, secundum uero interpretes 6708.«






CONIECTURA MARCI uELSERI DE AUCTORE SERMONIS SEQUENTIS.

 Cum codex Neresheimi in Augustana diecesi, anno Christi 1009, hoc est tricesimo sexto post mortem sancti Udalrici, scriptus sit, uerisimile fit synodales has constitutiones a sancto Udalrico fluere, quas sequentes deinde episcopi, quod inscriptio innuit, sepius repetere et proponere consueuerint. Primum uero earum auctorem sanctum Udalricum esse, magnopere confirmat locus uetusti scriptoris in eius uita cap. 6: »In quibusdam autem diebus capitula cum clericis habere disposuit, in his locis ubi hec aptissime fieri archipresbyteri putauerunt, et ubi eum ab aliis mundanis conciliis absolutiorem esse arbitrabantur. Congregatis ante se clericis, archipresbyteros, et decanos, et optimos quos inter eos inuenire potuit, caute interrogauit qualiter quotidianum Dei seruitium ab eis imploretur, et qualiter populus illis subiectus ex eis regeretur in studio predicandi docendique, quantaque cautela infantes baptizarentur, infirmi uisitarentur, et ungerentur, defunctorum etiam corpora quanta compassione sepulturis traderentur, qualiter de decimis et oblationibus fidelium pauperes recrearentur, uiduis et orphanis in uniuersis necessitatibus subuenirent, quantoque studio in hospitibus et aduenis Christo ministrarent: si subintroductas mulieres secum habuissent, et inde crimen suspicionis inciderent, si cum canibus uel accipitribus uenationes sequerentur, si tabernas causa edendi uel bibendi ingrederentur, si turpes iocos in usu haberent, si ebrietates et comessationes supra modum amarent, si rixis et contentionibus et emulationibus deseruirent, si nuptiis secularibus interessent, uel si aliqui eorum ministeria indecentia in consuetudine haberent, si per Kalendas more antecessorum suorum ad loca statuta conuenirent, ibique solitas orationes explerent, suasque ecclesias ad tempus reuiserent, si obedientiam eorum magistris prebuissent, et in toto suo ministerio deuoti et apti manere studuissent.« Cum plereque harum interrogationum constitutionibus respondeant, tempus preterea locusque conueniat, profecto nichil uetat uni eidem sancto Udalrico constitutiones et interrogationes tribuere.





ADMONITIO SEuERINI BINII.


 Amice lector, hunc sermonem synodalem, post primam editionem, conciliorum secunde inserendum misit ad me amplissimus dominus Marcus uelserus pie memorie, quondam inclyte reipublice Augustane duumuir, sequens prisci eui monimentum, una cum coniectura de auctore: opere pretium facturum me putaui,  ut latentem sermonem omnibus pastoralibus synodis celebrandis utilissimum, e tenebris erutum in lucem emitterem. Quod ecclesiastice discipline faustum sit: eritque ut spero, si qui in sortem ac ministerium Domini cooptati sunt, hec tam salutaria monita in intimas medullas demittant, ut ad eorum prescriptum, uitam, mores, et actiones suas conformare studeant. Cum incertum sit quoto anno ab Udalrico habitus fuerit, prefixum initio scripti libri annum retinendum esse iudicaui.



[SERMO.]


Fratres presbyteri et sacerdotes Domini, cooperatores nostri ordinis estis. Nos quidem, quamuis indigni, locum Aaron tenemus, uos locum Eleazari et Ithamaris. Nos uice duodecim apostolorum fungimur, uos ad formam septuaginta discipulorum estis. Nos pastores uestri sumus, uos pastores animarum uobis commissarum. Nos de uobis rationem reddituri sumus summo pastori Domino Iesu Christo, uos de plebibus uobis commissis. Et ideo, karissimi, uidete periculum uestrum. Admonemus et obsecramus fraternitatem uestram, ut de communi salute uestra cogitantes attentius, audiatis admonitionem nostram; et que uobis suggerimus, memorie commendetis, et opere exercere studeatis.

In primis admonemus ut uita et conuersatio uestra  irreprehensibilis sit, scilicet ut cella uestra sit iuxta ecclesiam, et in ea feminas non habeatis. Omni nocte ad nocturna surgite. Cursum uestrum certis horis decantate. Missarum celebrationes religiose peragite. Corpus et sanguinem cum timore et reuerentia sumite. uasa sancta propriis manibus abluite et abstergite. Nullus cantet missam, nisi ieiunus. Nullus cantet, qui non communicet. Nullus cantet sine amictu, alba, stola, fanone, planeta. Et hec uestimenta nitida sint, et ad nullos alios usus sint. Nullus cum alba, qua in suos usus utitur, presumat missam cantare. Nulla femina ad altare Domini accedat, nec calicem Domini tangat. Corporale mundissimum sit, altare coopertum de mundis linteis.  Super altare nichil ponatur, nisi capse et reliquie, aut forte quatuor Euangelia, et buxida cum corpore Domini ad infirmos; cetera in nitido loco recondantur.

Missale plenarium, Lectionarium et Antiphonarium unaqueque ecclesia habeat. Locus in sacrario aut iuxta altare sit preparatus, ubi aqua effundi possit quando sacra uasa abluuntur, et ibi uas nitidum cum aqua dependeat, ibique sacerdos manus lauet post communionem. Ecclesie sint cooperte bene et camerate, et atrium sit sepe munitum. Nullus extra ecclesiam per domos aut in locis non cameratis missam cantet. Omnis presbyter clericum habeat aut scholarem, qui epistolam uel lectionem legat, et ad missam respondeat, et cum quo psalmos  cantet. Nullus solus missam cantet.

Nullus cum calcariis, quos sporones rustice uocamus, et cultellis extrinsecus dependentibus, missam cantet, quia indecens est et contra regulam ecclesiasticam est.

Calicem et oblatam recta cruce signate, id est non in circulo et uariatione digitorum, ut plurimi uestri faciunt, sed strictis duobus digitis et pollice intus recluso, per quos Trinitas innuitur, istud  signum + recte facere studete: non enim aliter quidquam potestis benedicere. Infirmos uisitate, et eos reconciliate, et iuxta apostolum  oleo sancto inungite, et propria manu communicate. Et nullus presumat tradere communionem laico aut femine ad deferendam infirmo.

Nullus uestrum pro baptizandis infantibus, aut infirmis reconciliandis, aut mortuis sepeliendis, premium uel munus exigat. uidete ne per negligentiam uestram ullus infans sine baptismo moriatur. Nullus uestrum sit ebriosus et litigiosus, quia seruum Domini non oportet litigare. Nullus uestrum arma ferat in seditione, quia arma uestra debent esse spiritualia. Nullus canum aut auium iocis inseruiat.

 Nullus in tabernis bibat. Unusquisque uestrum, quantum sapit, plebi sue de Euangelio uel Apostolo, die Dominico, uel festis diebus, annuntiet. uerbum Domini debetis predicare. Curam pauperum, peregrinorum et orphanorum habete, cos ad prandiola uestra inuitate. Estote hospitales, ut alii a uobis exemplum bonum sumant.

Omni die Dominica ante missam aquam benedictam facite, unde populus aspergatur: et ad hoc solum uas habete. Sacra uasa, et uestimenta sacerdotalia, nolite in pignore dare negotiatori aut tabernario. Nullus uestrum usuras exigat, et conductor sui fenoris existat. Res et facultates, quas post diem ordinationis uestre acquiritis, sciatis ad ecclesiam  pertinere. Nullus sine scientia et consensu nostro ecclesiam acquirat. Nullus per potestatem secularium ecclesiam obtineat. Nullus ecclesiam ad quam titulatus est relinquat, et ad aliam questus causa migret. Nullus plures ecclesias teneat sine adiutorio aliorum presbyterorum. Nullatenus una ecclesia inter plures diuidatur. Nullus alterius parochianum, nisi in itinere, et cum placitum fuerit, ad missam recipiat. Nullus in alterius parochia missam cantet. Nullus penitentem inuitet carnem manducare, et bibere uinum, nisi pro eo ad presens eleemosynam fecerit. Nullus presumat baptizare, nisi in uigilia Pasche et Pentecostes, nisi propter periculum mortis. Unusquisque fontes habeat, et si non potest lapideos, habeat aliud uas ad hoc preparatum, in quo  nichil aliud fiat. uidete ut omnibus parochianis uestris Symbolum et Orationem Dominicam insinuetis. Ieiunium Quatuor Temporum, et Rogationum, et Litanie maioris, plebibus uestris omnimodis obseruandum insinuate: feria quarta ante Quadragesimam plebem ad confessionem inuitate, et ei, iuxta qualitatem delicti, penitentiam iniungite, non ex corde uestro, sed sicut in Penitentiali scriptum est. Quater in anno, id est, Natale domini, et Cena domini, Pascha,  et Pentecoste, omnes fideles ad communionem corporis et sanguinis Domini accedere admonete. Certis temporibus coniugatos ab uxoribus abstinere exhortamini. Eulogias post missam in diebus festis plebi tribuite. Nullus induatur uestimentis laicalibus. Nullus rem, aut possessionem, aut mancipium ecclesie, uendere, aut commutare, aut quocunque ingenio alienare presumat.

Diem dominicum, et alias festiuitates, absque opere seruili a uespera usque ad uesperam celebrari docete. Cantus et choros mulierum in atrio ecclesie prohibete. Carmina diabolica, que super mortuos nocturnis horis uulgus facere solet, et cachinnos quos exercent, sub contestatione Dei omnipotentis uetate. Cum excommunicatis nolite communicare.  Nullus illis presumat missam cantare, sed et plebibus uobis hoc annuntiate. Ad nuptias nullus uestrum eat. Omnibus annuntiate ut nullus uxorem accipiat, nisi publice celebratis nuptiis. Raptum omnimodis prohibete, et ut nullus ad proximam sanguinis sui accedat, et ut alterius sponsam nullus ducat. Porcarios et alios pastores uel Dominica ad missam uenire facite. Patrini filiolis suis Symbolum et Orationem Dominicam insinuent, aut insinuari faciant. Chrisma semper sub cera sit sigillo [forte sub sera sit, et sigillo], propter quosdam infideles. De ministerio etiam uobis commisso uos admonere curamus, ut unusquisque uestrum, si fieri potest, expositionem Symboli et Orationis Dominice, iuxta traditionem orthodoxorum penes se scriptas habeat, et eam  pleniter intelligat: et inde, si nouit, predicando  populum sibi commissum sedulo instruat; si non, saltem teneat, uel credat. Orationes quoque missarum et Canonem bene intelligat, et si non, saltem memoriter ac distincte ualeat proferre. Epistolam et Euangelium bene legere possit, et utinam ad litteram eius sensum posset manifestare. Psalmorum uerba et distinctiones regulariter ex corde cum canticis consuetudinariis pronuntiare sciat. Sermonem, ut supra diximus, Athanasii episcopi de fide Trinitatis, cuius initium est, Quicumque uult, memoriter teneat. Exorcismos et orationes ad catechumenum faciendum, ad fontem quoque consecrandum, et reliquas preces super masculum et feminam, pluraliter ac singulariter distincte proferre ualeat. Similiter baptizandi, ad succurrendum infirmis, ordinem  quoque reconciliandi, iuxta modum sibi canonico seruatum, atque ungendi infirmos, orationes quoque eidem necessitati competentes bene saltem sciat legere. Similiter ordinem et preces in exsequiis agendis defunctorum. Similiter exorcismos et benedictiones salis et aque memoriter teneat. Cantum nocturnum atque diurnum nouerit.

Computum minorem, id est epactas, concurrentes regulares, terminum paschalem, et reliquos sapiat, si est possibile. Martyrologium et Penitentiale habeat, et cetera. uolumus autem, fratres karissimi, quatenus que nostra percepistis traditione, quantum humana patitur infirmitas, bonis studeatis operibus adimplere, prestante Domino nostro Iesu Christo, qui cum Patre et Spiritu sancto uiuit et  regnat Deus per omnia secula seculorum. Amen.





CHARTA UDALRICI EPISCOPI AUGUSTANI Qua Campidonensi monasterio eligendi abbatis libertatem restituit.

 Omnibus spem uite gerentibus, et adhuc in posterum nascentibus notum sit quod primo Ottone  principatum regni procurante, sanctissime memorie Udalricus, Augustensis ciuitatis episcopus, Campidonensis monasterii ouile de manu predicti principis suscepit, et ad ipsum, non auaritie uel austeritatis causa, sed pro augendo sancte Marie seruitio, paterna prouisione procurauit. Per id tempus, duobus electis fratribus in eodem monasterio militantibus uir uenerabilis sui laboris pondus commendans, Moysen legiferum uatem imitatus est, qui frequentia populi fatigatus, Aaron et Hur adiutorio subleuatus. In eadem uice sanctus Udalricus unum, nomen habentem Liuterich, infra claustrum fratribus Deo seruientibus decanum et magistrum fieri destinabat: alterum Irminhart uocatum in prepositura secularis negotii desudare precipiebat. Huic Irminhardo in  exterioribus rebus prudenter conuersanti, et dignis meritis suis bonam famam in contiguis partibus et  in regis foribus promerenti, placuit ut aliquod remedium sue anime prepararet, et ut in honore Dei basilicam fundotenus construeret, quam ut mente disposuit, Dei adiutorio et optimi episcopi consilio operis expletione perpetrauit, et hanc ipsam ecclesiam in pomerio fratrum honorifice constructam Deo dignus uodalricg episcopus in honore sancte Crucis, et sancti Herasmi et sancti Nicolai confessoris uII Idus Maii dedicauit, et coram multitudine cleri et populi episcopali sententia decreuit, ut unus ex fratribus, qui in regulari uita, morum excellentia dignus fuisset, eamdem ecclesiam quotidiano obsequio prouideret, et quotidie sui uidelicet episcopi annonam de cellario fratrum pleniter acciperet; dedicatoque altari uir sanctus, omni pietate circumseptus,  in legitimam dotem unum mansum in Iuoningewe, et dimidium in Lietenbere, et tertiam partem in Heimirtingen donans, et adhuc ex tali paupertate ecclesiam non posse procurari existimans, unum mancipium, quod uocabatur, Madelbreth, cum nouali quod primus ex uiridi silua in monte Chnieboz cepit, adiuncta manu Salechonis aduocati  in hoc altare contradidit. Dehinc sacerdotali ueste indutus, coram populo publice dixit: »Si qua persona huic ecclesie uel altari aliquid horum, que dedimus, abstrahat, huic eterne uite ianuam intrare non liceat, et ab hac luce sequestretur, quam in conspectu Dei omnis iustus feliciter contuetur  .«


NOMINA EPISCOPORUM AUGUSTAE CIuITATIS.

     I. Zozimus. Aliquis recentiori manu preposuit, S. Dionysius martyr.
    II. Perewelf,
    III. Tagepertus,
    Iu. Manno
    u. Wicho
    uI. Pricho
    uII. Zeizzo
    uIII. Marchman
     IX. Wichterpus
    X. Tozzo
    XI. Sintpertus
    XII. Hanto
    XIII. Nidger
    XIu. Odalman
    Xu. Wigger
    XuI. Lanto
    XuII. Adalpero
    XuIII. Hiltine
    XIX. S. Oudalricus
    XX. Heinricus
     XXI. Euticus
    XXII. Liutolth
    XXIII. Gebehart
    XXIu. Sigefridus
    XXu. Pruno
    XXuI. Eberhardus
     XXuII. Heinricus
    XXuIII. Embrico. Hic primo ordinationis sue anno, qui est ab Incarnatione Domini 1064, datis ab antecessore eius 50 talentis, ecclesiam sancte Afre a fundamentis destruxit: et repertum est corpus sancte Eutropie in plumbeo sarcophago prid. Kal. Maii; corpus uero sancte Afre in lapideo sarcophago mire magnitudinis integrum, et quodam cemento obductum repertum est Iu  Nonas eiusdem mensis. Hactenus prima manus: que sequuntur, secunda manu adiecta sunt.
    XXIX. Sigefridus
    XXX. Hermannus
    XXXI. Waltherus
    XXXII. Kondradus
    XXXIII. Hartwicus
    XXXIu. Oudalschalcus
    XXXu. Heirtwicus
    XXXuI. Sifridus
    XXXuII. Syboto
     XXXuIII. Hartmanus
    XXXIX. Sifridus
    XL. Wolfardus
    XLI. Degenhardus
    XLII. Fridericus





APPENDIX.





OFFICIUM SANCTI UDALRICI.


  uenerandi patris Wodalrici solemnia magne iucunditatis representant gaudia; que merito cleri ac populi suscipiuntur uoto, celebrantur tripudio. Letetur tellus tali compta presule. Exsultet polus tanto ditatus compare. Solus demon ingemat, qui ad eius sepulcrum suum assidue perdit dominium. Aue, nunc corona martyrum. Salue, gloria confessorum. Simulque sanctorum decus omnium, nos Christo commenda in perpetuum.

  Adoremus regem Christum Dominum, qui hodie sanctum Wodalricum perduxit ad regna celorum.

 1. Beatus Wodalricus ex nobilibus et religiosis parentibus Deo predestinante in salutem plurimorum extitit ortus. Beatus uir.

2. Hunc religiosi parentes commendauerunt in  sancti Galli cenobium, sacris litterarum studiis imbuendum.

Quare fremuerunt.

3. Qui inter egregios regularis discipline magistros dulcissimos theorie carpebat quotidie fructus.

Domine quid multiplicati.

4. Igitur sacre institutionis norma sanctus adolescens perductus, in cathedram pontificalem est sublimatus.


Cum inuocarem.

5. uox beato sic ait in uisu: Wodalrice episcope scias te hodie hospites suscepturum esse.


uerba mea.

6. Inter cetera miraculorum insignia uir Dei persepe celesti meruit perfrui uisione.


 Domine Dominus noster.

  Beatissimi pontificis Wodalrici diem natalitium recolentes, qui hunc tantis coruscare fecit uirtutibus * Christum condignis ueneremur laudibus.  Qui inter cetera dignationis sue beneficia huius Sancti nobis donauit patrocinia. Christum.

 Puer Dei inclitus Wodalricus infra duodecim etatule sue hebdomadarum curricula * ex diuina admonitione a materno suspendi iussus est lacte.  Ut solido cibo confortatus celestis uerbi dispensator prefiguraretur egregius. Ex diuina.

 Cum transacto infantie termino iam bone indolis puer existeret, in sancti Galli cenobium est commendatus * sacris litterarum studiis imbuendus.   Ubi multorum futurus magister Deo fauente sategit prudenter. Sacris.

7.  Sanctus sacerdos dum diuina quondam celebraret mysteria, dextera Dei superna uisibiliter apparuit supra sacrosancta.


Domine quis habitabit.

8. Quadam nocte, in uisu ei sancta Afra apparuit, et locum collocationis proprii sui corporis in ecclesia demonstrauit.


Domine in uirtute tua.

9. Sanctum Agaunensium locum, orandi gratia, adiuit, ubi Thebeorum martyrum reliquias Deo donante acquisiuit.


Domini est terra.

10. Quas cum summo honore Augustam attulit,  ac in oratorio Dei Genitricis cum hymnis et psalmodiis religiose collocauit.


Benedicam.

11. Per oleum, quod sanctus Pontifex in Cena Domini consecrauit, plurima curationum beneficia egrotis Christi gratia condonauit.


Te decet.

12. Celebratis missarum solemniis, quemdam fluuium periculosa aquarum inundatione refusum transuadauit cum incolumitate suorum.


Bonum est.

  Deo dilectus ueluti per diuinum oraculum fuerat edoctus in pueritia, * in ciuitate Augusta sacerdotali decoratus  est infula.  Hic Dei gratia se preueniente, ac totius plebis uoto in unum concurrente. In ciuitate.

 Orationes tue et eleemosyne. Wodalrice, Deo sunt accepte, qui binis antecessoribus tuis te commendauit, * ut tibi sacra mysteria celebranti assistant, et ea tecum benedicant.  Wodalrice episcope, scias te hodie hospites suscepturum esse. Ut tibi.

 uir Deo plenus dum hostiam salutarem immolaret, ipso ex more signum crucis agente, dextera Dei sancta uisibiliter apparuit, * que sacrosancta Dominici sacramenti mysteria celitus consecrauit.  uere felix et sanctus, cui, hora  sancti sacrificii, dextera Dei apparuit ministranti. Que sacrosancta.

 Surge, Wodalrice, et secundum meum sermonem in ecclesia hodie diuinum ministerium festina implere.

  Quidam uerbis uiri Dei non obaudiens sensum cum uisu et auditu perdidit, sed mox ad ipsum perductus, * pristine sanitati est restitutus.  Cuius tribulationibus cum mitissimus condolens indulgentiam et benedictionem donaret. Pristine.

 Sanctimonialis femina, ut per sancti pontificis orationem est sanata, mox currendo precessit eum * laudans et benedicens Dominum.  Pedibus eius prouoluta gratiarum actiones  egit deuota. Laudans.

 Sancte Dei Woldarice, uirtutum gratia plene, spes miserorum, decus ecclesiarum, * intende preces populi supplicantis, ut impetres ueniam pro delictis.  Ecce quia super pauca fidelis exstitisti, super multa constitutus in gaudium Dei tui introisti. Intende.

1.  Dominus iehsu Christus de celo misericorditer in terram prospexit, quando sanctum uuodalricum catholice ecclesie pontificem fieri destinauit.

2. Cultor Dei egregius ad culmen pontificatus diuina electione promotus, celestis uerbi semina ubique spargebat per fidelium corda.

3. Huius sanctissimi uiri salutaria dogmata diuinorum  signorum semper celitus comitabatur efficacia.

4. Sancta Afra martyre uiro Dei quondam uisione ducatum prebente, supernorum ciuium cetui feliciter meruit associari.

5. In huius sacri conuentus medio apostolorum principem uidit cum aliis quos uel olim in carne uel tunc primum in spiritu cognouit.

 O beatum uirum, celesti uisione dignum, qui etiam inter cetera diuine reuelationis arcana superuenturum Pannonice gentis didicit bellum, et triumphum Christiane parti celitus concessum.

. Sacerdos Dei Wodalricus  cum ex ergastulo carnis ad ethera esset subleuatus, tanta de exanimi eius corpore suauissimi odoris manauit fragrantia, ut cunctorum ibi assistentium perfunderet nares et pectora. In cuius ueneratione dicamus: Gloria tibi Domine.

 Deus qui hodierne festiuitatis diem beati Wodalrici confessoris tui atque pontificis transitu gloriosum fecisti: concede propitius sic tanti patroni atque doctoris merita uenerari in terris, ut ipsius apud te patrocinia sentiamus in celis. Per.

 Munus, Domine, nostre deuotionis sacro altari superpositum, pia beati Wodalrici supplicatio tibi Domino Deo nostro reddat acceptum, et ad hoc percipiendum purificet corda omnium nostrum. Per.

  Aequum et salutare. Te quidem in  sanctis tuis mirabilem predicare, cuius gratuiti semper est muneris, quidquid in eorum uel uerbis sonat mirabile, uel uirtutibus coruscat insigne. Unde ex eorum collegio beati Woldarici confessoris tui atque pontificis solemnia celebrantes, eadem sacrosancta Filii tui Domini nostri Iesu Christi dextera petimus in eternum consignari, que singularem redemptionis nostre hostiam, ipso sacerdote sacro altari assistente, uisibiliter uoluisti benedici. Per eumdem Christum Dominum nostrum: per quem maiestatem tuam laudant.

 Celestium sacramentorum participes effecti, quesumus, Domine Deus noster: ut, interueniente beato Wodalrico confessore tuo atque pontifice, et peccatorum nostrorum indulgentiam,  et uitam consequi mereamur eternam. Per.




ANNO DOMINI DCCCCLXXIu.
BENEDICTUS uI PAPA.





NOTITIA HISTORICA.


 Benedictus, patria Romanus, filius Hildebrandi, post obitum Doni subrogatus est in locum eius XIII Kal. Decemb., anno Redemptoris 972. Huius temporibus Otto magnus imperator, funeribus matris et Wilelmi Moguntini episcopi premissis, mortuus est in Saxonia, anno imperii sui duodecimo. Adelais relicta coniux animam defuncti Ottonis mariti sui prosecuta fuit iis pietatis officiis, que a Witichindo in fine libri III describuntur. Post obitum patris Otto secundus solus imperare cepit, qui cum patre sextum annum imperii sui inchoauerat. Benedictus a Bonifacio Francone Romano, Fernitii filio, cardinale diacono, uiro scelestissimo, captus et in carcerem detrusus, strangulatus est ab eodem, anno Christi 974, cum sedisset annum unum, menses tres  et dies aliquot. Sedem apostolicam sacrilega cede optimi pontificis uacantem sacrilegus homicida Bonifacius, qui septimus eius nominis reperitur alibi nuncupatus, uiolenter inuasit, eamque annum unum et mensem tenuit. Hunc ego, antiquiores scriptores imitatus, inter ueros et legitimos pontifices numerandum non esse iudicaui, quod sedem apostolicam turpiter ingressus, turpius deseruerit. Nam cum post multa alia scelera et flagitia homo nefarius uaticanam basilicam omnibus ornamentis suis exspoliasset, Benedictus Albericorum, de quorum familia erat, ope et auxilio fretus, eum usque adeo exagitauit, ut, Roma relicta, Constantinopolim abire cogeretur. Quando et qua occasione Romam redierit, dicam infra in uita Ioannis XIu.





NOTITIA DIPLOMATICA.


+ Benedicti uI bulle sunt scriptate per manum

    Stephani notarii regionarii et scriniarii s. sed. apost. (2, 4, [.....]
    Benedicti scriniarii s. summe et apost. sed. .


Date p. m.

    Widonis episcopi et bibliothecarii s. sed. apost. .
    Ioannis Deo amabilis primicerii s. ap. sed. .
    Ioannis episcopi et bibliothecarii s. sed. apost. .


+ Quem alii censent in locum Ioannis XIII, alii in Benedicti uI, subrogatum esse, DONUM  eximi de paparum serie oportere, perfecte demonstrauit W. Giesebrecht, Iahrbucher des deutschen Reichs unter Otto II, p. 141. E tabulis enim ceterisque indiciis fidis, quorum auctoritate confecta horum pontificum chronologia est, satis apparet interuallum anni 1 et mensium 6, qui recentioribus in catalogis Dono tribuuntur, fuisse neque inter Ioannis XIII et Benedicti uI, neque inter Benedicti uI et uII gubernationes. Accedit, quod iam »uiuente« Benedicto uI, inuolasse in ecclesiam constat Bonifacium uII antipapam, ut illi succedere Donus minime potuerit. Postremo illud maxime notandum est, uetustissimos optimosque catalogos de Dono tradidisse nichil. Sic enim in iis de Benedicto uI reperitur:


In cod. Est. ap. Murat III, II, 332, not. o. p:

»Benedictus uI diaconus de regione uIII sub Capitolio, ex patre Ildebrando monacho ingressus est  mense Ianuario die 19. Hic fuit electus u anno regis Ottonis, ind. prima. Domnus sedit a 1, m. 6. Iste strangulatus est.«


In cod. uat. ap. Murat. III, II, 332:

»Benedictus uI, natione Romanus, ex patre Hildibrando, sedit a. 1 m. 6. Iste comprehensus est a quodam Cencio, Theodore filio, et in castellum S. Angelli retrusus ibique strangulatus est propter Bonifacium diaconum, quem miserunt uiuente eo papa«.


In cat. pap. ap. Eccard, Corp. hist. II. 1640.

»Iohannes  uI, nat. Rom. ex patre Hildebrando, sedit a. 1 m. 6 et de consilio Malifacii strangulatus est in castello S. Angelii«.

Ex tribus igitur his catologis, quos a communi manasse fonte manifestum est, unus cod. Est. uocem »Domnus« continet. Que uero cum in catalogis illis pro »papa« haud raro collocetur, neque hoc loco referri nisi ad ipsum Benedictum uI queat, quiuis concedet facile, falsa transcribentium interpretatione Donum illum una cum tantodem anni 1 mensiumque 6 pontificatu, quantum fuisse Benedicti uI scimus, in posteriores catalogos irrepsisse.





BENEDICTI uI PAPAE EPISTOLAE ET PRIuILEGIA.



I. Benedicti pape uI epistola ad Fredericum Salisburgensem episcopum et eius comprouinciales. Ipsi eiusque successoribus uices apostolicas in Norica et Pannonia concedit. 
[MANSI, Concil. XIX, 38.]


BENEDICTUS, diuina fauente gratia atque totius populi Romani electione apostolicus, FRIDERICO Salisburgensis Ecclesie archipresuli, una cum suis fratribus, uidelicet Norice prouincie episcopis, mansuram in Christo felicitatem.

Protoplasto generis humani atque eius semine serpentina suasione in gemina cadente morte, multas Deus misericordia ductus medicinas misit in hunc mundum, patriarchas scilicet iustos, prophetas ueridicos,  legiferum cum lege: et his omnibus mundum saluare non ualentibus, nouissime Filium suum humana carne indutum ad redemptionem generis humani ad terras transmittere dignatus est. Eo itaque inter homines conuersante, duodecim elegit apostolos, quos ad seminandum uerbum Dei in corda fidelium per uniuersum transmisit orbem: quorum atque totius Ecclesie sanctum constituit Petrum principem, cui gregem commisit ecclesiasticum, tertio ei dicens: Pasce oues meas ; cui etiam ligandi atque soluendi tradidit potestatem, dicens: Quodcunque ligaueris super terram, erit ligatum et in celis; quodcunque solueris super terram, erit solutum et in celis . Et non solum sancto talis concessa Petro potentia, sed etiam suis successoribus,  eius uicem in Ecclesia tenentibus, eadem ligandi atque soluendi a Deo tradita est potestas. Sancti itaque Petri apostoli successores per loca, prout opus erat atque decuit, constituerunt archiepiscopos, qui eorum uicem tenerent in Ecclesiis; quia ipsi uniuersas regere non poterant Ecclesias. Nos quoque uicem beati Petri apostoli, prout hominibus istius temporis possibile est, in Ecclesia tenentes, statuta illorum antecessorum nostrorum confirmare,  quantum possumus, libenter desideramus.

Concedimus itaque uicem apostolicam Friderico Salisburgensis Ecclesie antistiti, eiusque successoribus, in tota Norica prouincia et in tota Pannonia, superiori uidelicet et inferiori, quomodo sui antecessores eamdem potestatem a nostris habuere antecessoribus: ita scilicet, ut nulli liceat in prefatis prouinciis sibi usurpare pallium, nec episcopos ordinare, nec ullum officium quod ad archiepiscopum pertinere debet, preter prefatum archiepiscopum eiusque successores. Quicunque autem huic refragari, uel contendere uoluerit decreto, quod nos uice B. Petri apostoli fungentes, consensu nostrorum episcoporum ac totius cleri Romane Ecclesie, decreuimus, sciat se B. Petro eiusque uicario esse  contrarium atque fore anathema usque ad satisfactionem, siue sit episcopus, aut presbyter, siue clericus cuiuscunque ordinis, siue laicus cuiuscunque fuerit dignitatis; quia sancta sanctorum antecessorum nostrorum soluere nolumus neque ualemus. Sed quomodo illi consensu suorum episcoporum ac totius cleri constituerunt, fiat ex eorum pariter, et nostro decreto firmum atque perpetuum. Quicunque autem episcopi per amicos, siue clam per aliquam fraudem, aliquando eiusdem dignitatis petierint, siue petierunt priuilegium, illos suspendimus ab ea dignitate; quia illicitum iudicamus ut aliquis episcopus, sine totius sue prouincie atque suffraganeorum suorum consensu, pallium siue aliquod  archiepiscopatus priuilegium a Romano pontifice acquirere presumat.



II. Priuilegium Benedicti pape, quod dedit episcopo Theodorico Treuirensi. 
[MANSI, Concil. XIX, 45.]

BENEDICTUS episcopus, seruus seruorum Dei, karissimis nobis in Christo fratribus uniuersis episcopis, ac totius dignitatis, et ordinis catholicis uiris,  presentibus scilicet et futuris, perpetuam salutem.

Quia, licet indigni, diuine tamen dignationis gratia disponente, beati Petri apostolorum principis sacratissimam sedem, uniuersaleque in toto orbe magisterium suscepimus, necesse est omnium Ecclesiarum, ut diligentissimam sollicitudinem ita continenter habeamus, ne earum iura auctoritate eiusdem apostolorum principis, ceterorumque successorum eius uenerabilium Patrum inuiolabiliter statuta, et confirmata, nostro minuantur ac pereant tempore; sed potius corroborata decenter augeantur atque proficiant. Ideo uestram nosse uolumus sanctitatem quod, Theoderico dilectissimo fratre nostro Treuerensis Ecclesie archiepiscopo Romam dirigente legatarium, ad sanctorum apostolorum limina  audiuimus, sicut etiam pridem audiendo, imo et legendo compertum habuimus, eamdem ipsam pre ceteris Galliarum Ecclesiis catholice religionis exordium, et Christiane religionis catholiceque fidei rudimenta prima percepisse per sanctorum uirorum Eucarii, ualerii, Materni, et ceterorum euangelicam doctrinam, quos tempore suo predictus beatissimus Petrus apostolus ordinauit et instruxit, nec non illuc ad predicandum direxit. Unde totius ordinis nostre sedis apostolice consultu, gratuitoque assensu iura priuilegiorum, que a sancta Romana matre Ecclesia prefatis sanctis, eorumque reliquis successoribus, id est Agritio, Maximino, Paulino, Seuero, almificis et apostolicis uiris, a primordio usque nunc authentice concessa sunt, queque etiam  ipsius ciuitatis excidio, incendio aliquoue casu consumpta approbantur, eidem Treuerensi Ecclesie predictoque fratri nostro Theoderico, et per eum cunctis successoribus suis reconfirmare, recorroborare et omni modo restituere dignum duximus, decernentes, etc., ut Treuerensis presul post quemlibet ordinarium legatum apostolice sedis in Galliam, Germaniamue destinatum, primum inter alios pontifices locum obtineat. Et si missus Romane Ecclesie defuerit, similiter post imperatorem, siue regem sedendi, sententiam edicendi, et synodale iudicium canonice promulgandi primatum habeat, utpote in illis partibus uicarius nostre sedis apostolice merito constitutus. Neque enim dignum est ut  illius Ecclesie presul aliquo tempore ceteris non habeatur prelatus, cuius honor in illis partibus sub ipso apostolorum principe exstitit primitiuus. Pari namque modo sancimus, omnes in parochiis eius degentes, siue ordinationem et promotionem cuiuslibet ecclesiastici gradus a pontifice ipsius percipientes, eidem ipsi matrici Ecclesie episcopoque illius debere canonice placere obsequi, et iure obedire. Si quidem decreto beati Clementis pape super hoc ita cautum uidetur : Si uobis episcopi non obedirent, omnes presbyteri, diaconi, subdiaconi ac reliqui clerici cuncti, omnesque principes tam maioris ordinis quam inferioris, atque reliqui populi, tribus et lingue non obtemperauerint, a limitibus sancte Ecclesie Dei  alieni erunt, dicente Domino: Qui uos spernit, me spernit . Inter hec quoque omnia, que ad supradictam Treuerensem Ecclesiam intra et extra ciuitatem pertinere uidentur, id est Ecclesias cum uniuersis rebus sibi attinentibus, seu monasteria tam monachorum quam uirginum, que ex preceptis, siue scriptis regum, seu imperatorum, siue eorumdem fundatorum auctoritate ad se pertinent et pertinere debent, et quidquid omnino illa ipsa Ecclesia ubique, et quoquo merito possidet et possidere debet generaliter et specialiter concedimus, reformamusque prefato Theoderico fratri et cepiscopo nostro, suisque successoribus ad perpetuam sancte Treuerensis Ecclesie dominationem atque ditionem, per huius nostre apostolice sedis  preceptionis seriem, hac presenti I indictione, et usque in finem seculi ualituram. Contra quam si quis agere presumpserit, et quod iuste et canonice a nobis decretum est in aliquo infringere tentauerit, sciat se ex Omnipotentis, et predicti beati simi apostolorum principis omniumque sanctorum, ac deinde nostra auctoritate damnandum et anathematizandum, cum omnibus impiis eternis suppliciis deputandum. Qui uero hoc priuilegium nostrum obseruare fideliter statuerit, benedictionis gratiam et misericordie plenitudinem in celestibus castris inter electorum numerum efficaciter a Domino Deo consequi mereatur.

Scriptum per manum Stephani notarii, scriniarii sancte sedis apostolice, in mense Ianuario indictione  I.

Data uI Kal. Februarii per manum Widonis episcopi et bibliothecarii sancte sedis apostolice, anno, Deo propitio, pontificatus domni Benedicti sanctissimi summique pontificis, et uniuersalis uI pape primo, imperii autem domni Ottonis maioris XII, minoris autem uI.



III. Benedictus . . . . . [uI] papa Petro reuerentissimo abbati monasterii Sancti Benedicti et Sancte Scholastice, confirmat omnia bona, inter que domum et ecclesiam Sancti uiti Rome in regione uII, et monasterium Sancti Erasmi, et monasterium Sanctorum Cosme et Damiani, cum casis et curte positum Rome iuxta uiam Latam, cum curte maiori et ecclesia infra se, que est in honore sancti Benedicti et sancte Scholastice, quod fuit de Ioanne presbitero duce castelli Albanensis, posita Rome regione tertia, in loco qui dicitur Massa Iuliana. 
[MURATORI, Antiq. Ital. u, 774.]


. . . Scriptum per manum Benedicti scriniarii sancte summe et apostolice sedis, mense Nouembrio, indictione II. Bene ualete. Data uI Kalendas Decembris per manum Ioannis Deo amabilis primicerii summe apostolice sedis, anno, Deo propitio pontificatus domni Benedicti summi presulis sexti pape in sacratissima sede, beati Petri apostoli primo, imperante domno Ottone pissimo perpetuo Augusto a Deo coronato pacifico imperatore.



Iu. Benedicti uI priuilegium pro monasterio uizeliacensi. 
[D'ACHERII, Spicil. II, 504.]


BENEDICTUS episcopus, seruus seruorum Dei, ELDRADO religioso abbati sancti uizeliacensis cenobii omnique congregationi eiusdem monasterii in perpetuum.

Quoties illa tribui a nobis optantur, que rationi incunctanter conueniunt, animo nos debet libenti concedere, et petentium desideriis congruum impertiri suffragium. Atque ideo quia postulasti a nobis quatenus priuilegium sedis apostolice monasterio uizeliaco, cui preesse dignosceris, quod constat olim a Gerardo nobilissimo et Christianissimo uiro,  necnon et Berta uxore eius, in honore Domini et Saluatoris nostri Iesu Christi et ueneratione beatissime semper uirginis Marie genitricis eiusdem Domini nostri Iesu Christi constructum; in regno scilicet Burgundie, in pago Aualensi, quodque a prefatis fundatoribus beato Petro apostolorum principi pia deuotione et testamenti pagina collatum est, facere deberemus: inclinati precibus tuis libenter fieri decreuimus. Unde et constituimus et apostolica auctoritate censemus, atque per hoc nostrum apostolicum priuilegium confirmamus, ut nullus rex aut pontifex, uel abbas aut comes, uel qualiscunque magna uel parua persona, auaritie cupiditate correptus aut diabolica suggestione deceptus, audeat uel presumat contra tuum honorem, o uenerabilis  Eldrade abba, qualicunque modo insurgere, in tua uita aut de tuo honore tibi molestias inferre, uel de omnibus rebus monasterii que tibi tuisque predecessoribus a nobis nostrisque antecessoribus per paginam priuilegii concessa atque firmata sunt, aliquas inuasiones uel rapinas siue uiolentias inferre, si non uult, auctoritate Dei et sancti Petri et nostra apostolica excommunicatione, a corpore et sanguine Domini Iesu Christi et ab ingressu ecclesie disiunctum esse. Hoc quoque capitulo presenti subiungimus, ut locum auaritie secludamus, nullum de regibus, nullum de episcopis uel sacerdotibus, uel de quibuscunque fidelibus, per se, suppositamue personam, de ordinatione  eiusdem abbatis, uel clericorum, aut presbyterorum, uel de largitione chrismatis, aut consecratione basilice, uel de quibuscunque causis ad idem monasterium pertinentibus, audere in qualibet specie exenii loco quidquam accipere, neque eumdem abbatem pro ordinatione sua aliquid dare presumere, ne hac occasione, ea que a fidelibus pio loco offeruntur, consumantur. Neque episcopus ciuitatis ipsius parochie nisi ab abbate ipsius monasterii inuitatus, ibidem publicas missas agat, neque stationes in eodem cenobio indicat, ne seruorum Dei quies quoquomodo populari conuentu perturbari ualeat, neque paratas, aut mansionaticos exinde presumat exigere. Susceptionem autem fidelium et religiosorum uirorum atque beneficentiam, quam  iubet Apostolus cunctis exhibendam pro possibilitate loci et facultatum, non modo ibidem fieri [non] denegamus, uerum etiam suademus: sed et modus in numero congregationis adeo conseruetur, ut nec pluralitas penuriam, nec paucitas inhabitantium destitutionem loci inducere ualeat. De cetero notum fieri uolumus quia deuonerunt ad nos deprecatorie littere Gerardi episcopi Augustodunensis Ecclesie, pro decimis quatuor ecclesiarum, sancti uidelicet Petri, et sancti Christophori, sanctique Germani, nec non sancti Leodegarii, quas ipse predictus abbas ab eodem episcopo impetrauerat, sicuti antecessores eius ab episcopis ipsius sedis per succedentia tempora ordinatis fecisse noscuntur, ut sub confirmatione nostri priuilegii corroboraremus, quod  et fecimus, excommunicantes, ut nullus Augustodunensis Ecclesie episcopus aliquam calumniam abbati eiusdem loci siue monachis de ipsis inferat ecclesiis, siue de decimis, tam ipse quam aliqua emissa persona ualeat minuere aut in aliam transferre parochiam. Si quis uero regum, episcoporum, sacerdotum, abbatum, iudicum, comitum, aut secularium personarum, contra hanc nostre institutionis paginam uenire tentauerit, percussus apostolico anathemate, potestatis honorisue sui dignitate careat, reumque se coram diuino iudicio cognoscat, et nisi ea que a se male acta sunt deleuerit, a sacratissimo corpore Domini nostri Iesu Christi alienus fiat, atque eterno examini districte ultionis subiaceat. Cunctis autem eidem loco iusta seruantibus  sit pax Domini nostri Iesu Christi, quatenus et hic fructum bone actionis recipiant, et apud districtum iudicem premia eterne pacis inueniant.

Scriptum per manum Stephani Nicolani episcopi [leg. Stephani notarii regionarii] et scriniarii S. R. Et in mense Nouembri, indict. II. Datum Iu Kal. Decembr. per manum Ioannis episcopi [bibliothecarii est sedis apostolice, anno I pontificatus domni Benedicti sanctissimi uI pape, imperante domno Ottone a Deo coronato magno imperatore, anno uI, indict. II.



u. Benedictus uI papa monasterii S. Petri Rodensis priuilegia confirmat. 


BENEDICTUS episcopus, seruus seruorum Dei, HILDESINDO religioso abbati uenerabilis monasterii S. Petri apostoli, fundati in comitatu Petralatense, in monte quem dicunt Rodas subtus castrum uerdarie, et per te in eodem uenerabili monasterio successoribus abbatibus in perpetuum.

Quoniam concedenda sunt que rationabilibus desideriis pertinere noscuntur, nostri apostolatus auctoritas, ad roborandam piam fidelium deuotionem, in prestandis priuilegiis debet minime abnegari. Igitur excellentie tue laudabilis mansuetudo postulauit a nobis quatenus apostolica auctoritate per hoc priuilegium concederemus et confirmaremus tibi  tuisque successoribus in perpetuum supra dictum monasterium, cum omnibus suis adiacentiis et pertinentiis, cum finibus terminisque suis. Et ideo tuis piis desideriis fauentes, nostra apostolica auctoritate decernimus ad ipsum prefatum S. Petri apostoli monasterium cum omnibus suis amodo et usque in finem seculi sub patrocinio et defensione sancte Romane et apostolice matris Ecclesie perpetim permanendum, et sub tuitione sancte nostre, cui Deo auctore deseruimus, Ecclesie constitutum, nullius alterius iuri et ditioni submittatur, nisi sub tua tuorumque successorum in perpetuum.

Confirmamus namque tibi tuisque successoribus predictum monasterium cum suis terminis et adiacentiis, et cum omnibus que inferius continentur,  id est, ab ipsa meda que est infra portum Fraxani et ipso raso usque in locum quem dicunt Tres fratres, a parte uidelicet orientis usque in medium mare; atque inde uadit ad ipsum locum quem uocant Molinum de Balascho, indeque peruenit ad ipsam Tamarit, et inde pergit usque ad ipsam Petrafitam, et serram usque in ipso Fitorio de monte Pininello et uadit ascendendo usque in firmitatem ipsius montis, atque descendendo pergit per ipsam uiam usque in locum quem uocant Sorberelo, et descendendo peruenit in ipsam Clusam et ad ipsum casalem de Friulano. Inde uero ascendit per iam dictam uiam ad ipsum casalem de Saluatore, et ad ipsum collum Trederici de uinea uitula, et peruenit usque in summitatem montis,  qui ibidem est. Inde uero uadit per ipsam serram usque in collum de Hermeneardo, et peruenit ad fontem siue ad collum de Filmera, et inde ad collum S. Genesii; sicque ascendendo et descendendo uadit per summitatem de ipsa serra quam uocant Calmi, et peruenit subtus ipsum castrum quem uocant Pinna Nigra usque in ipsas uineas que sunt de Palatro. Et uadit subter ipsam siluam que est ad meridiem subtus castrum uirdarie usque subtus ipsam rocham quam dicunt Fitorio, et ascendit ad uallem de Fulcimania, atque peruenit subtus fontes de Beuotis in uallem de Frinone. Inde uero uadit per ipsas rochas usque in montem de Infesta, et descendit a parte Occidentis per ipsam uiam publicam  usque in rocham uentosam, et in ipsum usque locum qui uocatur de ualle Budiga; et ascendit ad ipsam crucem, sicque descendit usque in uiam de iamdicta cruce per ipsam uallem usque in reigo de Budiga. Inde descendit in collum de Terrario, et peruenit in summitatem montis quem dicunt Rocha Morena. Deinde a parte circii descendendo et ascendendo peruenit in summitatem de Wardia Maurisca, et pergit per summam serram usque in parada de Durando, et peruenit per summam serram usque in rederix de sancto Genesio. Et ascendit per summam serram in ipsum pugium qui est super ipsum Rouescarium, et descendit per ipsam serram ad iam dictam medam que est intus in mare. Item infra hos terminos confirmamus tibi  tuisque successoribus ecclesiam sancte Crucis cum decimis et primitiis, et S. Ioannis cum decimis et primitiis et oblationibus, atque alodibus ad ipsas Ecclesias pertinentibus, et ecclesiam S. Baudilii in ualle Tabellaria, et ecclesiam S. Stephani que est in ualle Subiradellos, et ecclesiam S. Fructuosi, et ecclesiam S. uincentii que est in ualle Lanciani cum decimis et primitiis suis, et ecclesiam S. Genesii, et ecclesiam S. Petri cum ipso castro Miralias, et ipsum castrum uirdarie cum ipso castellare et cum ipso Fitorio et cum Pinna Nigra, cum omnibus rochis, terris et syluis, que infra hos terminos sunt, excepto ipsam siluam de sancto Romano, sicut resonat in charta quam fecerunt Gausfredus comes et episcopus Suniarius ad iam dictum  cenobium.

Item confirmamus ad ipsum cenobium in perpetuum stagnum de Castilione cum ipso gradu de mare et cum ipsis insulis, sicut resonat in precepto Ludouici regis, siue in charta quam fecerunt Gauzfredus comes et Suniarius episcopus ad monasterium iam dictum, et quantum habet ipsum monasterium in uilla Castellione et in uilla Palatioli quem uocant Furtianum superiorem et Furtianellum minorem, et uillarem Ildesindi cum ipsis stagnis et piscatoriis, et omnia que habet in termino de ipso Faro et uille Saccari et uille noue et uillare Stagniolo cum ipsis stagnis et suis uillarunculis, et quantum habet in uilla Petralta,  et in uilla Oleastri, et in uilla S. Clementis, et in uillare Dodolfini, et in comitatu Impuritano, et quantum habet in uilla Militiano, quem uocant Sanctum Petrum, et in uilla Armentaria cum ipsa ecclesia S. Martini, et in uilla Mucroni, et in uilla Columbi, et in uilla Chaniano cum ecclesia S. Martini, et in uilla Suntrana, et in uilla Dalmalia, et in uilla Torricella, et in uilla Rinbeuri mortui. Et in comitatu Bisuldunensi, quantum habet in uilla Lertio uel in molendinos, uel in Tapiolas quas uocant Figarias. Et in comitatu Gerundensi, ipsum mansum qui est infra muros eiusdem ciuitatis, et uillam Palatioli cum Ecclesia S. Genesii, et ecclesiam sancte Marie in Blandas, et Ecclesiam sancti Iuliani, et Ecclesiam sancti Gaugini, et uillam Felgari cum ecclesia sancti  Cypriani, et Ecclesiam sancte Iuste, cum decimis et primitiis et oblationibus ad easdem Ecclesias pertinentibus, et ipsum pinum qui fuit de Borello, et alaudia Soccoronio. Et in comitatu Barchinonensi, et in uallensi, in monte Signio, et in ualle Iordaria, quantum ibidem habet. Et in uilla Larona, et in Agello, et in Terminio de Olerdula in Penades alaudem qui fuit de Guilisclo. Et in comitatu Ausona, quantum habet in uilla Berga, cum ipsa ecclesia Sancte Cecilie cum suo alaude, et alaudem quem habet in terminio de castro Cardona, et in Correzano ecclesiam Sancte Marie et Sancti Petri cum suo alaude. Et in comitatu Paliarensi, iuxta ciuitatem Liminianam, ecclesiam S. Andree et omnia que habet in eodem comitatu. Et in comitatu Cerdanie  in uilla Atzela ecclesiam S. Petri et Sancte Columbe cum decimis et primitiis, et alaudibus oblationibusque ad eam pertinentibus, et quantum habet in uilla Exi, uillam uillellam in Confluenti cum terminibus suis. Et in comitatu Funilietensi ecclesiam S. Andree in ualle Poziliano, et quantum ibidem habet. Et iuxta muros Narbone mansum unum. Et in comitatu Rossilionensi ecclesiam S. Saluatoris cum uillare Miliani, et uillam Lupiani, et ecclesiam sancte Columbe cum decimis et primitiis, et uillam Coniunctam cum suis molendinis, et uillam Pollestris cum Ecclesia S. Martini, cum decimis et primitiis atque alaudibus, et uillam Torrilias cum ecclesia S. Petri, cum primitiis et oblationibus. Et in comitatu ualle Asperi alaudem de Campellos et  de ualle Crosa, et uillam de riuo Nugario cum ecclesia S. Michelis cum decimis et primitiis.

Decimas et primitias et oblationes de iam dictis ecclesiis, et monasterium supradictum, et loca et alodia cum omnibus finibus, limitibus, terminis et adiacentiis, quantum hodie ipsum monasterium infra hos comitatus superius scriptos habet, et auxiliante Deo acquisiturus erit, iuris sancte Romane, cui Deo auctore deseruimus, Ecclesie, a presenti secunda indictione ipsum monasterium uillas, et alaudes, et ecclesias, cum omnibus eorum pertinentiis, ut supra legitur, in perpetuum per huius priuilegii seriem stabilimus tibi tuisque successoribus detinendum, et cum Dei timore regendum et dispensandum, ita ut nullus unquam regum, nullus episcoporum,  nullusque hominum in quolibet ordine et ministerio constitutus, audeat moleste causis eiusdem monasterii incumbere, et hec omnia, ut supra iussimus in perpetuum persistant, statuentes apostolica censura sub diuini iudicii obtestatione et anathematis interdictione ut nullus unquam nostrorum successorum pontificum presumat aliquam uim aut inuasionem in rebus ipsius monasterii facere. Post obitum uero abbatis nemo ibi abbatem constituat nisi quem consensus et communis uoluntas fratrum ex ipsa congregatione elegerit secundum Deum et S. Benedicti regulam, nullumque premium siue donum pro consecratione illius aliquis accipere contendat. Et si eum gratis episcopus ordinare noluerit,  ad cuius diecesim ipse pertinet locus, uel a nostra Romana matre Ecclesia uel a quocunque uoluerit episcopo per nostram auctoritatem libere ordinetur. Si quis autem, quod non optamus, nefario ausu presumpserit hec, que a nobis ad honorificentiam Domini nostri Iesu Christi pro stabilitate iam dicti monasterii statuta sunt, transgredi, sciat se anathematis uinculo innodatum, et cum diabolo, et omnibus impiis eterni incendii atrocissimo supplicio deputatum. At uero qui pio intuitu custos et obseruator eorum exstiterit, omnimode benedictionis gratiam, omniumque peccatorum suorum absolutionem, et celestis uite beatudinem cum sanctis et electis a  misericordissimo Domino Deo nostro consequi mereatur in secula seculorum. Amen.

Scriptum per manum Stephani notarii regionarii et scriniarii nostre apostolice matris Ecclesie in mense Aprilis et indictione secunda. Bene ualete.



uI  . Benedictus papa uI monasterii S. Cecilie Montisserrati priuilegia confirmat. 
[Dom BOUQUET, Recueil, IX, 241.]

BENEDICTUS episcopus, seruus seruorum Dei, CAESARIO abbati uenerabilis cenobii Sancte Cecilie Montisserrati, et cuncte tue congregationi successoribusque tuis perpetuam in Domino salutem.

Quoniam concedenda sunt que rationabilibus desideriis  pertinere noscuntur, nostra apostolica auctoritas, ad roborandam piam fidelium deuotionem, in prestandis priuilegiis debet minime abnegari. Igitur excellentia tua et laudabilis mansuetudo postulauit a nobis quatenus apostolica auctoritate per hoc priuilegium concederemus et confirmaremus tibi tuisque successoribus in perpetuum supradictum monasterium, cum omnibus adiacentiis et pertinentiis, cum finibus terminisque suis. Et ideo tuis piis desideriis fauentes, nostra apostolica auctoritate decernimus ad ipsum prefatum Sancte Cecilie monasterium, cum suis terminis et adiacentiis, et cum omnibus que inferius continentur. Ita sane ut nullus rex, archiepiscopus, episcopus, comes, uel uicecomes  seu aliqua magna paruaque persona sub iure et dominio suo predictum monasterium mittere audeat, et non habeat potestatem uel licentiam inalienare eumdem locum, uel sub alterius monasterii dominatione submittere; sed semper liberum et solidum retineas tue ac Romane ecclesie potestati: et nullus mortalium, que ibi sunt modo uel erunt, inuadere uel usurpare presumat, aut fratres ibidem seruientes inquietare; ita ut nullus unquam regum, nullus episcoporum, nullusque hominum in quolibet ordine et ministerio constitutus audeat moleste causis eiusdem monasterii incumbere, nec homines illorum per ullam causam distringere. Et ipsum monasterium, uillas et alodes, decimas et primitias, quas dudum habuit et in antea acquisierit, et ecclesias  cum omnibus eorum pertinentiis, ut superius legitur, in perpetuum per huiusmodi priuilegii seriem stabilimus tibi tuisque successoribus detinendum, ac Dei cum tremore regendum, et dispensandum. Et hec omnia, ut supra iussimus, tota in perpetuum persistant. Statuentes apostolica censura sub diuini iudicii obtestatione et anathematis interdictione, ut nullus unquam nostrorum successorum pontificum presumat aliquam uim aut inuasionem in rebus ipsius monasterii facere. Post obitum uero abbatis nemo ibi abbatem constituat, nisi quem consensus et uoluntas communis fratrum ex ipsa congregatione elegerit secundum Dei timorem et S.  Benedicti regulam, si ibi dignus inuentus fuerit; nullumque premium siue domum pro consecratione illius aliquis accipere contendat. Et si eum gratis episcopus ordinare noluerit, ad cuius diecesim ipse pertinet locus, uel a nostra matre Ecclesia Romana uel a quocunque episcopo per nostram auctoritatem libere ordinetur. Qui uero custos et obseruator huius nostri priuilegii fuerit, gratie omnipotentis Dei et apostolorum Petri et Pauli particeps nostra benedictione fruatur. Qui uero, quod non optamus, contemptor et transgressor huius nostri priuilegii fuerit, iram omnipotentis Dei incurrat et a corpore et sanguine  Christi extraneus fiat, et a nostra apostolica auctoritate, quo usque digne satisfecerit, excommunicatus maneat, a sancte Ecclesie collegio sequestratus, sociatus illis qui dixerunt Domino Deo: Recede a nobis, scientiam uiarum tuarum nolumus ; et anathematis uinculo innodatus, cum diabolo et omnibus impiis eterni incendii baratro deputetur.

Scriptum per manum Petri diaconi sancte Romane Ecclesie et concellarii sacri palatii in mense Decembrio die XuI, indictione Xu.




uolume back matter






INDEX IN FLODOARDI HISTORIAM ECCLESIAE REMENSIS.



 A
    Abbo Antissiodorensis episcopus, 207.
    Abbo Tricassinus ep., 106.
    Abel archiepiscopus Remensis, 121.
    Accusare qui non possint, 103.
    Achadeus comes, 249.
    Actardus Namnetensis, ep., 190, 202, 260, 283.
    Adalardus abbas, 232.
    Adalbernus, ep., 229.
    Adalbero ep. Metensis, 311.
    Adalgarius abbas, 232.
    Adelgarius Hamburgensis ep., 266.
    Adelimus comes, 244.
    Adeloldus Turonensis, 203.
    Adelonus clericus excom., 312.
    Ado abbas, 115.
    Ado uiennensis archiep., 202.
    Adrianus papa, 118, 121, 191, 201, 202, 261.
    Aduentius Metensis episcopus, 222.
    Adultera peierans punita, 324.
    Aegidius archiepiscopus Remensis a Childeberto captus et accusatus, 96 et seqq. Ordine remotus et exsilio multatus, 97.
    Aeneas Parisiorum episcopus, 207.
    Aetius S. Remigii nepos, 83.
    Agapitus papa, 304.
    Agathmerus S. Remigii nepos, 83.
    Agericus , 316.
    Agilimarus ep., 234.
    Agius ep., 207.
    Agricola presbyter S. Remigii nepos, 63.
    Agricole  ecclesia, 40, 41.
    Alamanni uicti, 51.
    Alaricus rex Gothorum fusus, 56, 57.
    Albradus rex, 278.
    Altfridus episcopus Transrhenensis, 222.
    Alpais Ludouici imp. filia, 320.
    Alstranus rex, 298.
    Altharius decanus, 257.
    Altmanus monachus, 257.
    Altmarus comes, 290.
    Altmons castrum edificatum, 288; captum, 301, 302.
    Altumuillare monasterium edificatum, 107. Ecclesia bis corruit, 107, exstructa in honorem S. Petri et omnium apostolorum, 108. Priuilegium monasterio concessum, 108.
    Amalbertus comes, 249.
    Amalricus religiosus archiep., 201.
    Amausius archiep. Rem. 36.
    Amblicum castrum combustum, 301.
    Ampulla sancta e celo descendit, 52.
    Anastasius abbas Rom. bibliothece custos, 233.
    S. Andree apostoli dens, 321.
    Angelbertus arch. Rem., 106 S. Anianus Aurelian. episcopus, 37.
    Anisiacus uilla, 71.
    Anselinus monachus, 257.
    Anselmus nobilis, 213.
    Aper archiep. Rem., 36.
    Apollinaris  martyr., 33, uidit celos apertos, 33; eius miracula, 34; ossa translata, 36.
    Arbidogilus uilla, 101.
    Arnoldus ep. Tullensis, 228, 229.
    Arnulfus  episcopus Metensis, 102.
    Arnulfus Transrhenensis, 269, 273.
    Artoldus arch. Rem, 75, 117, 297, 300, 312, Remis  pulsus, 299, restitutus, 303, cogitur se abdicare archiepiscopatu, 306; ei data possidenda moneta urbis Rem., 298; eius controuersia cum Hugone, 303, 304.
    Atolus XII xenodochia studio S. Remigii struxit, 84.
    Atteie uilla, 268.
    Attilas Laudunensis episcop., 107.
    Auennacum monasterium, 250, 321.
    Aurelianus Lugdunensis arch., 263, 264.

B
    Balbiacus uicus, 289.
    Baldericus  abbas, 315; eius mors et miracula, 314 et seqq.; corpus furto ablatum, 314; cuiusdam abbatis in eumdem blasphemia, 315.
    Balduinus comes Flandrensis, 159, 223, 241, 286, 290.
    Balsamia  S. Remigii nutrix, 44.
    Balsennus S. Basoli nepos, 99.
    Barnabas arch. Rem, 43.
    Baruc arch. Rem., 43.
    Basilica SS. Petri et Pauli Parisiis, 36, 57. Remis ad monasterium puellarum, 105, 106. Ad Cortem, 106. S. Symphoriani si e ad Apostolos, 105, 106. S. uictoris. S. Basoli, 106. Crispini et Crispiniani, 106.
    Basilicaris porta Rem., 116, 320.
    Basilica uilla, 326.
    Basilius imp. Grecorum, 190.
    Basolus , 97 et seqq.; miracula ab ipso edita, 98, 99; illius ecclesia in uitriaco, 107.
    Bauo, 107, 108.
    Bego correptus a Demone 116.
    Benedictus abbas, 48, 99, 107.
    Benedictus papa, 156.
    Benedictus , 48.
    Benna uehiculi genus, 73.
    Bennadius, siue Bennagius arch. Rem., 43.
    Bercetum monasterium, 70.
    Bercarius abbas, 107, 108.
    Berna uilla, 267.
    Bernardus comes Aruernicus, 244.
    Bernardus comes Redonensis, 243.
    Bernardus comes Tolosanus, 244.
    Bernardus ecclesie Remensis custos, 141.
    Berno Catalaunensis ep., 229.
    Bernoldi uisio, 140, 192.
    Berta Auennaci abbatissa, 250, 251, 266.
    Berta Gerardi comitis uxor, 254.
    Berta Guntberti uxor, 321; eius corpus, 321.
    Bertharius presbyter, 271.
    Bertrandus comes, 246.
    Berta Ricuini uxor mortua, 72, 73.
    Bertullus Treuerensis archiep., 203.
    Betausius archiep. Rem., 36.
    Blitgarius medius crepuit, 74.
    Bonifacius  in Galliis legatus, 116, 121, 122.
    Boso comes, 247, 296.
    Boso nobilis, 305.
    Boua , 313. Eius corpus, 313.
    Boue et Dode  monasterium, 319.
    Brunuardus abbas, 232.
    Brunua monasterium, 315.
    Burgundiones uicti, 56.

C
    Calixti  corpus, 266 282. Monasterium, 266. 268.
     Campellis abbatia, 268.
    Carlomannus Pipini filius 124. Eius sepultura, 124.
    Carlomanus Caroli regis filius aduersus patrem consurrexit, 192; excommunicatus, 192.
    Carlomannus diaconus regis filius, 244.
    Carolus Magnus rex Franc., 122, 125.
    Carolus Ludouici imp. F. rex Francorum, 87.
    Carolus rex Francor. Lotharii frater, 138, res Ecclesie Rem., ablatas restituit, 141.
    Carolus Pippini filius, 115, 116. Eius sepulcrum, 117.
    Carolus puer rex, 268, 270, 273, 274. A suis destitutus, 293. Carcere liberatus, 296. Iterum custodie mandatus, 296.
    Carolus Ludouici Transrhenani regis filius, 199, 235, 273.
    Cauiniacum a S. Remigio maledictum, 55.
    Causostis munitio occupata, 298. Obsessa et capta, 298.
    Celsinus , 68.
    Celti uille homines seditiosi maledicti a S. Remigio, 58.
    Census publici rectores, 102.
    Childebertus rex, 95.
    Chilpericus, 95.
    Christiani auguria captantes, aut cum paganis superstitiosos cibos comedentes, 103.
    Clericus, 102, non debet adire forum sine permissu episcopi, 102. Clerici ab Ebone post suam depositionem ordinati gradibus ecclesiasticis priuati, 155, 153, ad gradus recepti, 157.
    Clodoueus siue Ludouicus Francorum rex, 50. Rothildim uxorem ducit, 50. Alamannos uincit, 51. Fit Christianus, 51, baptizatur, 51, 52. Remigio possessiones dat, 55 Eius uictorie, 56, mors, 57.
    Codiciacus uilla, 55, 71.
    Cenobium a S. Remigio edificatum, 85, combustum, 94. Fons ibi exortus, 94.
    Coluber non potest uiuere in atriis aut cemeteriis S. Remigii ecclesie circumiacentibus, 74.
    Collaticia porta Rem, 320.
    Confessio per litteras, 228.
    Conradus dux, 75, 310.
    Conradus rex, 302.
    Controuersia inter episcopos Suessionens. et Nouiom., 126.
    Corbanacum castrum captum, 298.
    Corbeiacensis cenobii monachorum temeritas, 287.
    Costa uicus, 288.
    Cosme et Damiani  basilica, 106.
    Crux maior ecclesie S. Marie Remis furto sublata, 300.
    Crucis signum de sanguine S. Oriculi, 42.
    Culmiciacus uicus, 311

D
    Dado ep. uirdunensis, 316.
    Dagobertus rex Gall., 106.
    Dangulfus, 325.
    Dena uilla, 317.
    Dentium dolor sanatus, 119, 120, 121, 145.
    Deodati  corpus, 231.
    Deroldus ep., 367.
    Dido ep. Laudunensis, 283.
    Dionysii  corpus Remis seruatum, 89. Huius ecclesia, 392.
    Dionysii  monachi cum ipsius martyris corpore a Fulcone Remis excepti, 288.
    Diuitianus  Suessionis episcopus, 32.
    Doda , 77. Eius corpus, 313.
    Dodilo Cameracensis ep., 281.
    Donatianus  arch. Rem., 36.
    Drogo Metensis ep., 138.
    Duodeciacum uilla, 267.

E
    Ebo arch. Rem., 36, 99, 127. Danos ad fidem conuertit, 133. Depositus, 134 et seqq. restitutus, 137. Ad Lud. regem Germanie se confert, 138. Depositionis eius iudicii reparatio, 139 et seqq. Eius libellus, 135, 136. Ei concessus ciuitatis munus, 131. Data abbatia S. Columbani, 138. De eo uisio, 133.
    Ebrardus, 237.
    Ebrardus clericus febri liberatus, 146.
    Ecclesia B. Marie in arce Remensi fundata, 35, 39.
    Ecclesie beneficio a morte liberati, 103.
    Ecclesie Grece et Latine controuersia, 190, 191. Inter Ecclesie facultates computandum quidquid sacerdoti ab extraneis donatur uel dimittitur, 104.
    Ecolesine ciuitatis muri corruunt, 57.
    Edebaldus rex Angl, 159.
    Edinulfus Anglorum rex. 159.
    Electio episcoporum, 105, 195, 197, 234.
    Engilgarius nobilis, 248.
    Epiphanius abbas basilice S. Remigii, 97. Officio remotus, 97.
    Episcopus an possit alienare bona Ecclesie, 103. Episcopi decedentis bona non licet occupare ante testamenti reserationem, 104. Episcopo an liceat ministeria sacra frangere, 104. Episcopi in Gallia iurant fidelitatem, 210, 214. Unde eligendi, 235. Electi regia auctoritate, 305. Episcoporum electio, 105, 195, 197, 197.
    Ecanraus Catalaunensis, ep., 222.
    Erlebaldus comes excommunicatus, 293. Interemptus ab excommunicatione solutus. 293.
     Erluinus, 246.
    Erminfridus, 261.
    Erpuinus Siluanectensis, ep., 205.
    Eucherii  Aurelianensis episcopi uisio, 116.
    Engelrannus comes, 214.
    Eulogius S. Remigii intercessione uite et bonis rectitutus, 56.
    Eurardus arch. Senonensis, 261.
    Eurardus marchio, 266.
    Eutropia  uirgo et martyr, 39. Sepulta 40. Reliquie translate, 42.
    Excommunatio, 102.
    Excommunicatus, 103.

F
    Felix abbas S. Iuliani martyris, 106.
    Fercinctus ciuis Remensis, 48.
    Flauius arch. Rem., 93.
    Flawardus auctoris auunculus, 100. Captus a latronibus, 100.
    Flodoardus custodie mandatus, 299.
    Florentius  martyr, 40.
    Folco comes, 241.
    Folcuinus Morinensis ep., 207.
    Fons S. Basoli, 98. Fons in monasterio. SS. Theoderici et Theodulfi exertus, 94. Miracula ibi edita, 94.
    Formosus papa, 277.
    Formosus religiosus ep., 204.
    Fortunatus Italicus peta, 43.
    Franci ad fidem conuersi, 48, 49, 50, 51, 52. Francorum mos in regum electione, 274, 275.
    Franco ep., 229.
    Fredericus Moguntinus arch., 302, 308.
    Fredericus sacerdos, 319.
    Frotarius Biturigensis arch., 261.
    Frotarius Burdegalensis ep., 204, 263.
    Frotherus archiep., 279.
    Fulbertus ep. Cameracensis, 297, 310, 375.
    Fulco arch. Rem., 42, 120, 137, 261, 267. Ecclesiam Rem. auxit facultatibus, 267, 268, 287. Eius scripta, 261, et seqq. Mors, 290.
    Fulcramnus monachus, 236.
    Fulcrici cuiusdam crimen, 151, 152. Excommunicatio, 200, 201, 238, 255.
    Fulcricus Trecassinus ep., 223
    Fulradus S. Dionysii abbas, 116.

G
    Gallus ep. Aruernensis, 106.
    Gaudericus episcopus, 204.
    Gaudiacus locus, 316.
    Gaugerici et Quintini  basilica, 106.
    Gautsuinus, 235.
    Genebaudus ordinatus episcopus Laudunensis, 53. Eius peccatum, 54. Penitentia, 54. Mors, 55.
    Genouefe  altare in ecclesia S. Christophori in Remensi urbe, 59. Illius basilica, 107.
    Gerardus comes, 239.
    Gerberga regina, 302, 306.
    Gerhardi presbyteri uisio, 147.
    Gerlanimons, uilla, 317.
    Germani  basilica, 106.
    Gerniace cortis ecclesie reddite campane furto ablate, 117.
    Gibehardus abbas, 124.
    Gibero quidam misere uexatus, 201.
    Gibrianus  eiusq. frater, 288.
    Gingleium uilla, 268.
    Godefridus comes palatii, 318, 318.
    Goirannus comes, 247.
    Gondebaudus uictus, 56.
    Gondebertus Pertas dedit ecclesie SS. Timothei et Apollinaris, 35.
    Gontarius archipresbyter, 258.
    Gothescalcus hereticus condemnatus, 159, 177.
    Gothi lusi, 56, 57.
    Goslinus comes, 244.
    Gozlinus, 233.
    Gregorius eccl. Rem. nomenculator, 204, 233.
    Gregorius papa in Galliam uenit, 139.
    Grimo ep. Rotomag., 121.
    Grimoaldus, 107, 114.
    Grunharius abbas, 234.
    Grunoldus abbas, 232.
    Guntarius abbas, 233.
    Guntarius, Coloniensis ep., 201.
    Guntbaldus archiep., 200.
    Guntbertus, 320, 321. Eius corpus translatum, 321.
    Guntmarus sacerdos, 319.
    Guntrannus rex., 96.

H
    Hadericus comes, 288.
    Heretici, 102.
    Halitgarii Cameracensis episcopi libri, 128.
    Harbertus ep. Senon. 121.
    Harduinus abbas Altuillarensis, 155.
    Harduinus comes, 245.
    Hectis Treuirorum archiep., 200.
    Hedenulfus Laudunen is ep., 229, 253.
    Helene  translatio ad monasterium Altumuillare, 108 et seqq.
    Henricus rex, 296, 297.
    Herardus Turonensis archiep., 202.
    Heribertus comes, 294, 295, 296, 298, 299, 305, et seqq. Excommunicatus, 301 Mortuus, 312.
    Heribertus Heriberti comitis filius, 312.
    Herigarius Maguntie presul a S. Remigio flagellatus, 74.
    Herilandus Taruanensis ep., 270.
    Herimannus Coloniensis arch., 265, 279.
    Herinandus Morinensis ep., 283.
    Heriueus arch. Rem., 54,  74, 82, 147, 291. Eius mors, 293.
    Heriueus Heriuei nepos, 294; excommunicatus, 305.
    Hermenricus rex impius, 275.
    Hetilo archiep., 282.
    Hetilo Nouiomagensis ep., 230.
    Hilaria diacona, 84.
    Hilarii  basilice Remis, 91, 322.
    Hildebaldus episc. Suessionensis, 228.
    Hildegarius Beluacensis ep., 297, 309, 312.
    Hildegarius Meldensis ep., 226.
    Hildemannus Beluacensis ep., 135.
    Hilduinus abbas S. Dionysii, 139, 231.
    Hilmeradus Ambianensis ep., 223.
    Hincmarus Laudunensis ep., Hincmari Remensis nepos, 202, 207 et seqq. Eius mors, 234.
    Hincmarus monasterii S. Remigii abbas, 75.
    Hincmarus arch. Rem., 76, 139, 140, 141, 142. Pallium obtinuit ad usum quotidianum, 451. Eius libri et scripta, 180, 186, 191 et seq., 207 et seq. Mors, 260.
    Hirmingardis Ludouici imp. uxor, dicta Augusta, 129.
    Homicidium, 103.
    Honoratus ep. Beluacensis, 283.
    Hormisda papa, 262.
    Hucbaldus comes, 291.
    Hucbaldus monachus a barbaris ledi non potuit, 113, 290.
    Hugo abbas, 234.
    Hugo Lotharii regis filius, 195, 248. Roma pulsus, 298.
    Hugo Herib. F. arch. Rem., 94, 295, 296, 298, 301, 306. Diaconus, 269. Obtinet pallium, 300. Remis expulsus, 302, 303 Contempsit synodum, 303. Excommunicatus, 310, 312. Eius crudelitas, 311.
    Hungari Gallias infestant, 93, 295. Lothariense regnum uastant, 293, 295.
    Hungarius ep., 223.

I
    Immo comes, 239.
    Incestus 103.
    Irmingardis Augusta, 250.
    Irmingardis Bosonis coniux, 254.
    Irminsinda matrona, 254.
    Irmintrudis regina, 253.
    Isaac comes, 294
    Isaac Lingonensis episc., 223.
    Isembertus, nobilis, 247.

I
    Iesse Ambianensis ep., 134.
    Ioannes Cameracensis, ep., 226.
    Ioannes episcopus, 204.
    Ioannes papa, 228, 260, 295, 296, 297. Trecas uenit, 201.
    Ioannes Rotomagensis archiep, 203, 261.
    Ioannis  basilica, 105.
    Iocundus  martyr, 40
    Iouinus sanct. Agricole templum fundauit et decorauit, 40. S. Remigius ibi morari solitus, 41. Eius uestigia graduum ecclesie lapidinus expressa, 41. Eius reliquie, 316.
    Iudith Caroli regis filia Anglie regina Balduino comiti nubit, 159.
    Iuliacus uilla, 55, 71. Miraculum ibi editum, 72, 73.
    Iuliani  martyris ecclesia Remis, 84, 105, 106.

L
    Lambertus designatus ep., 234.
    Lambertus imp., 268, 270, 271.
    Lampadius Remorum preses a demonio arreptus moritur, 34.
    Lando ep., 106.
    Landramnus archiepisc., 200.
    Lantardus sacerdos, 258.
    Latro Genebaudi filius, 53. Ordinatus episcopus, 55.
    Laudunensis episcop. primum ordinatus, 213.
    Laudunum obsessum, 300. Captum, 306. Arx Noua capta, 298.
    Leo episcopus custos bibliothece Rom, 204.
    Leo Iu papa, 151.
    Lestemna uilla, 268.
    Leudegiselus, ep., 106.
    Leudemarus abbas, 113.
    Leutgardus regina Transrhenensis, 254, 321.
    Libri fons, 321.
    Lotharius rex Italie, 194, 199, 201. Imp., 137, 194.
    Ludouicus abb., 231.
    Ludouicus imp., 116, 127, 320. Remiscum Stephano papa exceptus, 129. Muros dedit Eboni arch., 131. Captus a filiis et cilicio indutus ab episcopis, 133 Regno restitutus, 134. Mortuus, 137.
    Ludouicus Caroli filius rex Gall, 196, 298, 300, 310, 376. Captus a Normannis, 302. Unctus, 306.
    Ludouicus Ludouici regis filius, 313.
    Ludouicus Transrhenensis siue Germanie rex, 36, 71, 138, 150, 153, 194, 195, 229, 230, 235, 246, 259.
    Lues inguinaria intercessione S. Remigii depulsa, 68.
    Luidbertus Maguntinus presul, 201.
    Luitardus, 241.
    Luitbrandus Italorum rex Bercetum monasterium Moderamno tradit, 70.
    Luitdulfus capellanus, 312.
    Lupus Catalaunensis ep., 155, 205.
    Lupus  Trecassinus ep., 37, 44.

M
    Macra  uirgo et martyr, 324. Illius templum, 325.
    Magenardus mon., 236.
    Maio comes, 241.
    Manasses sacrorum uiolator, 270, 271.
    Mancio Catalaunensis ep., 284.
    Mancipia Christiana Christianis  tantum uenundanda, 103.
    Maniacum uilla, 218.
    Manigaudus, 245.
    Mapinius, ep., 93, 94.
    Marciliana uilla, 101.
    Margolium uilla, 268.
    Maria siue Marotia Ioannis pape mater, 297.
    Marie  ecclesia narce Remensi fundata, 35, 39.
    Marinus episc, 304.
    Marinus papa, 261, 262.
    Marinus pape uicarius, 310, 311.
    Martini  ecclesie in episcopio Remensi, 105, 106, 323.
    Martis porta Rem., 28.
    Martius conuentus, 50.
    Maternianus  arch. Rem., 36.
    Matusgus, 289.
    Mauricii  basilica, 105, 106.
    Maurus  presbyter, 33. Eius reliquie, 35.
    Medardi  basilica, 105, 106.
    Medardi  monasterium, 236, 290.
    Memmius , 32.
    Meretricum collectio Remis in uiduarum congregationem permutata, 88.
    Merolilanus  Scotus, 323.
    Michel Grecorum imp., 190.
    Michelis  oratorium in porta Basilicari Rem., 116.
    Milo expulso S. Rigoberto factus arch. Rem., 116.
    Milo Gerlanimontis prepositus, 317.
    Miracula, 32, 33, 35, 36, 40, 41, 42, 44, 46, 52, 57, 58, 69, 71, 73, 75, 77, 80, 86, 87, 89, 90, 94, 98, 99, 100, 101, 109, 113 et seqq., 115, 119, 120, 133, 145, 288, 290, 313, 316, 319, 321, 322, 323 et seqq.
    Moderamnus Redonensis episcopus, 70. Berceti abbas, 70.
    Molendinum a S. Remigio euersum, 55.
    Monasterium regale Rem. 320.
    Monasterium in monte Bardonis a Monderamno edificatum, 133.
    Monna Berte neptis, 321.
    Mons acutus obsessus, 311.
    Mons Falconis. Monasterium ibi edificatum, 313.
    Montanus  monachus, 43, et seqq.
    Mosomum castrum reparatum, 292. Obsessum, 297. Captum, 308, 311.
    Mulier ante reliquias S. Remigii sanata fatetur se proprium matrem occidisse, 80.
    Municipiorum origo, 213.

N
    Nantarius, 239.
    Nazarenorum euangelium, 204.
    Nicasius, arch. Rem, 36, et seqq. Martyr, 36. Sepultus, 40. Eius reliquie translate, 42. Basilica, 105, 106.
    Nicolaus papa, 156, 157, 190, mortuus, 191.
    Niuardus  siue Niuo arch. Rem., 107. Eius mors, 108.
    Normanni Gallias uastant, 260, 262, 267, 270, 273, 280, 288, 314, 325. Fusi, 301. Ad fidem conuersi, 293.
    Notho, 137.
    Notho Arelatensis arch., 207.
    Nouilliacum uilla, 246.

O
    Octulfus Trecassinus ep, 228.
    Odalricus Aquens. ep., 296, 305.
    Odalricus comes, 216.
    Odelardus archipresbyter, 258.
    Odila  Beoli filia, 112.
    Odo Beluacensis ep, 224.
    Odo Heriuei arch. Remensis frater, 294.
    Odo rex, 269. Eius et Caroli regis discordie, 326.
    Oirannus Senogalliensis ep., 264.
    Orbacense monasterium, 77.
    Orciuallis uilla, 101.
    Oriculus  martyr cum sororibus suis, 42.
    Orientalium schismata et hereses, 267.
    Otho rex, 308, 310.
    Ottradus canonicus, 314.

P
    Pagani Gallias uexant, 262.
    Paganorum amicitia fugienda, 276.
    Pallium non debet temere concedi episcopis, 267. Hincmaro concessum ad usum quotidianum, 151.
    Pardulus Laudunensis ep., 206.
    Parisii obsessi a Normannis, 262, 273.
    Patricia  246.
    Perte uilla, 35.
    Pestis in Gallia et Germania, 205.
    Petri  crypta in ecclesia Rem., 127.
    Pippinus Aquitanorum rex, 132, 199.
    Pippinus rex Gal., 116. A S. Remigio correptus. 71.
    Pleonicus archiepiscopus, 280.
    Plumbea fontana uilla episcopii Remensis, ibique miraculum editum, 73.
    Polycarpi  translatio, 110.
    Primogenitus diacon., 36.
    Principius Suessorum episcopus, 44.
    Prudentius Trecensis episcopus, 205.

R
    Rabanus  Maguntie presul, 200.
    Rado subdiaconus Suession. dolore dentium liboratus a S. Remigio, 76.
    Raduini monach. uisio, 133.
    Raganarius peremptus, 53.
    Regeneimus Nouiomagensis ep., 227.
     Ragenoldus comes, 303, 311.
    Ragimbaldus percussus et furiis agitatus moritur, 75.
    Rainnerus, 207.
    Ramoldus comes, 247.
    Rampo sacrorum uiolater, 270, 271.
    Ranciati munitio, 311.
    Radoldus presbyter, 100.
    Ratramnus excommunicatus, 257.
    Remensis et Treuerensis archiepiscopatus distinctio, 174, 197. Remensis sedes ceteris Gallicanis magis honorata, 262. Remensis Ecclesia reditibus aucta, 93, 94, 298; multa ei prius ablata restituta, 132, reparata, 130. Illius priuilegia, 114, 122, 132, 141, 156, 265, 268, 285, 294.
    Remi inter finitimos semper tenuerunt principatum, 31. Illorum origo, 27, 29, 31. Primi martyres, 32 et seqq. Remi obsessi, 37, 269, 299, 301, 302, 306, 308. Relicti solitarii, 40. Cremati, 47. Capti. Muro circumdati, 287. Durocortorum Remorum, 29. Remis hospitale edificatum, 153. Signa uisa, 295, 297, 298. Monasteria, 313, 320. Remis multe basilice fuerunt, que Flodoardi tempore non reperiebantur, 313. Schole restitute, 289.
    Remigius  dictus Remedius arch. Rem., 43, 44, 45. Silue in saltu uosago fines manu sua terminauit, 71. Arianum episcopum conuertit, 57. Male dixit seditiosis Celti uille, 58. Oculis priuatus et restitutus, 58. Eius mors, sepultura, testamentum, 59, 60 et seqq. Tumulus, 35. Cripta, 69. Oratorium, 72. Discipuli, 83 et seqq. Basilica, 105. uirtutes et miracula, 41, 43, 46, 47, 71, 77 et seqq. Possessiones, 53 et seqq. Corpus translatum, 69, 75, 76, 80, 260, 288, 291, 295.
    Reolus, ep., 108, 111.
    Ricardus sacrorum uiolator, 270, 271.
    Richaldus chorepiscopus, 254.
    Richildis regina, 253.
    Riciouarus pref., 324.
    Riculfus ep. Suessionensis, 326.
    Rigetium nemus, ibique monasterium, 98.
    Rigobertus  arch. Rem, 113, 115. Remis pulsus, 116 et seqq. Exsultat in uasconia, 117. Redit, 117. Ei date terre circa Gerniacam, 114. Eius obitus, 118. Translatio, 119. Reliquie, 292.
    Robertus comes Carnotenus, 293. Rex constitutus, 294.
    Robertus Treuerensis, arch., 302, 308, 310.
    Rodoaldus archipresbyter, 254, 255, 256.
    Rodoardus ep. Catalaunensis, 288.
    Rodemia uilla, 268.
    Rodoardus Remensis Ecclesie prepositus, 258.
    Roduicus  316.
    Rodulfus Biturigensis ep., 201.
    Rodulfus comes, 240.
    Rodulfus ep. Laudunensis, 309, 311.
    Rodulfus rex, 295, 296, 298, 305.
    Rome origo incerta, 29. Romanus arch. Rem., 93. Eius ecclesia, 317.
    Romulfus 19, ep., 97, 101.
    Roricus Normannus, 241.
    Rosetum uilla, 73.
    Rostanus Arelatensis arch., 203, 279.
    Rotgarius rex, 295.
    Rothadus Suessionensis ep., 76, 204. Depositus, 159, 162.
    Rothildis Clodoueo nubit, 50.
    Rotlandus archiep., 201.
    Rotrudis monial., 251.
    Rufinus et ualerius  martyres, 325 et seqq. Eorum basilica, 106.

S
    Sacerdos superinductus ab Hincmano excommunicatur, 257.
    Sacra trium monasteriorum singulis annis in unum locum delata, 316.
    Sacrilegium ab episcopo iudicatur, 213.
    Sanguis sudatur, 321.
    Senderoldus Moguntinus arch., 265.
    Senonensis episcopus primas Galliarum et Germaniarum, 202.
    Sergius papa, 135.
    Serpentes fugati, 74.
    Seruatius  Tungrensis ep., 37.
    Seuerus arch. Rem., 36.
    Seulfus arch. Rem., 42, 147, 294. Eius mors, 295, 305.
    Sidonius Aruernorum ep., 49.
    Sigebaldus diaconus multatus, 310.
    Sigebertus rex, 107, 313.
    Sigebertus sacerdos, 237.
    Sigebodus sacerdos, 236.
    Sigemundus ep., 230.
    Sigloardus archipresbyter, 255, 256, 257.
    Siluani et Siluiniani  corpora, 35.
    Sindulfi  translatio, 111.
    Sinicius II  ep. Rem., 32. S. Sextus I, arch. Rem., 32. Eius basilica, 105.
    Sixti et Sinici  sepulcrum, 32. Eorum ossa translata in Remigii ecclesiam, 32. SS. Sixti et Sinicii basilica unius presbyteri titulus, 32.
    Sonnacius diaconus, 101.
    Sonnatius arch. Rem, 102. Eius acta et testamentum, 105.
     Spanulfi uilla, 314.
    Sparnacum uillam emit S. Remigius, 61.
    Spernus abbas, 99.
    Stephanus abbas, 285.
    Stephanus papa, 262, 264, 271.
    Stephanus papa Remis ab Ebone exceptus, 129.
    Suauegotta regina uille uirisiaci tertiam partem ecclesie Remensi delegat, 93.
    Suessionica urbs incensa, 311. Suessionice ecclesie fundatio, 32.
    Susanna abbatissa, 85.
    Syagrius in Galliis occisus, 50.
    Symmachus papa, 280.
    Synodus Arelatensis, 36. Aurelianensis, 56. Beluacensis, 137. Carisiacensis, 232. Apud Engulenheim, 304. Apud S. Macram, 298. Namnetensis, 107. In Neustria, 248. Nouiomensis, 126. Parisiensis generalis acta, 102 et seqq. Remensis, 136, 342. Suessionensis, 153 et seqq., 157. Ad Theoderici castrum, 297. Ad Theodonis uillam, 151. Trecensis, 190 et seq., 260. Treuerensis, 139, 311. Ad Troslegium, 293, 294, 296. Wangionensis, 265. uirdunensis, 303, 308.

T
    Tenoilus uilla, 74.
    Tetbaldus pseudepiscopus excommunicatus, 312.
    Tetgisus presbyter, 109.
    Teudechildis Suanegotte filia, 94.
    Teudoinus Heriuei Remensis presulis legatus, 74.
    Teudulfus comes, 242.
    Teutberga abbatissa, 252.
    Teutboldus Lingonensis ep., 264, 265, 270, 271, 285.
    Teutgaudius Treuerensis ep., 200.
    Theobaldus excommunicatus, 311.
    Theoderamnus, 107, 108. Fit monachus, 108.
    Theodoricus Cameracensis ep., 206.
    Theodericus comes, 247.
    Theodericus rex Francorum lumen recipit, 86. Eius filia mortua uite restituta, 87. S. Theoderici corpus tumulo condidit, 88.
    Theodericus  84 et seqq. Ei data uendera uilla, 87. Eius miracula, 86 et seq. Monasterium, 92, 94. Basilica, 105.
    Theoderici et Theodulfi  monasterium, 106.
    Theodulfus , 89 et seq. Abbas, 90. Nunquam cessauit ab exercitio, 90. Eius miracula, 90 et seqq. Aratrum, 90. Eius reliquie, 292.
    Tilpini arch. Remensis mors, 122, 125.
    Timotheus  martyr, 33 et seqq. uidit celos apertos, 33. Illius miracula, 35. Ossa in Saxoniam translata, 36.
    Timothei et Apollinaris  ecclesia, 35, 105, 106.
    Tonantii et Iouini  corpora, 35.
    Transulfus abbas, 232.
    Treuerensis et Remensis archiepiscopatus, 174, 197.

U
    Ursus archidiaconus S. Remigio familiaris, 83.

u
    uasneia uilla, 326.
    uedasti  abbatia, 290.
    uenatio in silua Rigetia apud cellulam S. Basoli, 98.
    ueranus  288, 289.
    uictoris  ossa, 351.
    uiriziacum monasteriur 112.
    uirtudis uilla, 268.
    uisto, 133, 140, 192, 319, 321.
    uiti  basilica, 106.
    uitonus,  316.
    uiuentius  archiep. Remensis, 36.
    uuldensis ecclesia consecrata, 312.
    uulfadus Biturigensis ep, 204.
    uulfadus canonicus Remensis cum sociis, 154, 190, et seqq., 202, 239.
    uulfarius arch. Rem. Carolo Magno carus, 126.
    uulfingus, 238.
    uulfiniaco in Riuo oratorium in S. Remigii honorem dedicatum, 75.
    uulpecula Genebaudi filia. 53.

W
    Walas Metensium presul, 229.
    Walterus Senonensis arch., 270, 271, 280.
    Wandali trepidi fugiunt a ciuitate Remensi, 40.
    Wandalorum persecutio 36 et seqq., 37, 41.
    Warnerius pagi uormacensis comes, 74.
    Wastitia uilla, 315 et seqq.
    Welfus nobilis, 241.
    Wido ep. Suessionensis, 309, 311, 312.
    Wido imp., 268, 274, 375.
    Wifredus Morinensis ep., 311.
    Willelmus Normannorum dux, 299, 306.
    Willebertus Catalaunensis. ep., 227.
    Willebertus arch. Coloniensis, 315.
    Winemarus Fulconis arch. Rem. interemptor, 290.
    Witio Rotomagensis arch., 294.

Y
    Yuo pseudepiscopus excommunicatus, 312.

Z
    Zacarius papa, 117, 121.
    Zeudeboldus Arnulfi regis filius, 272.







ORDO RERUM QUAE IN HOC TOMO CONTINENTUR.



 FLODOARDUS CANONICUS REMENSIS.
    Notitia historica in Flodoardum. 9
    Notitia altera. 15
    Notitia bibliographica. 19
    De Flodoardo testimonia et elogia. 21
    HISTORIAE REMENSIS ECCLESIAE LIBRI QUATUOR. 23
    Prefatio ad lectorem. 23
    Prologus auctoris. 27
    LIBER PRIMUS. 27
    CAP. I.---De conditione urbis Remensis. 27
    CAP. II.---De amicitia Romanorum atque Remorum. 29
    CAP. III.---De primis huius urbis episcopis. 32
    CAP. Iu.---De primis eiusdem martyribus urbis. 32
    CAP. u.---De successoribus premissorum presulum. 36
    CAP. uI.---De sancto Nicasio. 36
    CAP. uII.---De miraculis ipsius ecclesie. 41
    CAP. uIII.---De S. Oriculo et sororibus eius. 42
    CAP. IX.---De successoribus beati Nicasii. 42
    CAP. X.---De S. Remigio. 43
    CAP. XI.---De ordinatione ipsius ad episcopatum Remensem. 45
    CAP. XII.---De diuersis ab eo patratis miraculis et de doctrina ipsius. 46
    CAP. XIII.---De conuersione Francorum. 49
    CAP. XIu.---De possessionibus quas ei rex Ludouicus et Franci contulerunt. 53
    CAP. Xu.---De uictoriis Ludouici per auxilium sancti Remigii et fine ipsius regis. 56
    CAP. XuI.---De synodo ubi conuertit hereticum. 57
    CAP. XuII.---De mitigatione ignis, et obitu eiusdem, uel sepultura ipsius. 58
    CAP. XuIII.---Testamentum ab ipso editum. 60
    CAP. XIX.---De remedio pestis inguinarie et ceteris per ipsum collatis. 68
    CAP. XX.---De translatione corporis ipsius, et quibusdam denuo patratis miraculis. 69
    CAP. XXI.---De altera uel iterata translatione, seu relatione corporis eius ad urbem. 75
    CAP. XXII.---De remediis subinde pluribus impensis. 77
    CAP. XXIII.---De discipulis eiusdem beati Remigii. 83
    CAP. XXIu.---De S. Theodorico. 84
    CAP. XXu.---De S. Theodulfo. 89
    CAP. XXuI.---De fonte in horum sanctorum monasterio nuper exorto. 94

LIBER SECUNDUS.
    CAP. I.---De successoribus beati Remigii. 94
    CAP. II.---De Egidio presule. 94
    CAP. III.---De S. Basolo. 97
    CAP. Iu.---De Romulfo presule. 101
    CAP. u.---De Sonnatio episcopo. 102
    CAP. uI.---De Leudegiselo episcopo, Angelberto et Landone. 106
    CAP. uII.---De S. Niuardo. 107
    CAP. uIII.---De translatione S. Helene ad ipsius sancti monasterium. 108
    CAP. IX.---De translatione S. Sindulfi ad idem monasterium. 111
    CAP. X.---De S. Reolo episcopo. 112
    CAP. XI.---De S. Rigoberto. 113
    CAP. XII.---De expulsione ipsius ab urbe Remensi. 115
    CAP. XIII.---De miraculis in uita ipsius ostensis. 118
    CAP. XIu.---De obitu et sepultura ipsius. 118
    CAP. Xu.---De translatione corporis eiusdem. 119
    CAP. XuI.---De Abel eius successore. 121
    CAP. XuII.---De Tilpino episcopo. 122
    CAP. XuIII.---De uulfario episcopo. 125
    CAP. XIX.---De Ebone presule. 127
    CAP. XX.---De Ebonis depositione. 134

 LIBER TERTIUS.
    CAP. I.---De electione uel ordinatione Hincmari. 137
    CAP. II.---De reparatione iudicii pro Ebonis depositione. 139
    CAP. III.---De uisione eiusdem Bernoldi. 140
    CAP. Iu.---De restitutione rerum ecclesiasticarum a Karolo rege peracta. 141
    CAP. u.---De reparatione Remensis ecclesie ab ipso Hincmaro patrata. 144
    CAP. uI.---De miraculis in eadem ecclesia postea declaratis. 145
    CAP. uII.---De uisione cuiusdam Gerhardi presbyteri. 147
    CAP. uIII.---De aliis quibusdam miraculis. 149
    CAP. IX.---De secunda beati Remigii corporis translatione. 150
    CAP. X.---De pallii quotidiani usu a Romane sedis presule perceptione et rebus ecclesie sub eo concessis. 151
    CAP. XI.---De synodo comprouinciali apud Suessionicam urbem habita. 153
    CAP. XII.---De uacatione Cameracensis sedis et coniunctione Balduini cum Iudith filia regis. 159
    CAP. XIII.---De causa Rothadi suessonici episcopi depositi. 162
    CAP. XIu.---De quodam Gothescalco schismatico. 177
    CAP. Xu.---De libris quos idem presul Hincmarus composuit. 180
    CAP. XuI.---De his que Karolo regi scripsit. 186
    CAP. XuII.---De synodo sex prouinciarum Gallie apud Trecas habita. 190
    CAP. XuIII.---Item de prefato rege Karolo. 191
    CAP. XIX.---Que Ludouico eiusdem Karoli filio scripsit. 195
    CAP. XX.---De iis que Ludouico fratri eiusdem Karoli scripsit. 195
    CAP. XXI.---De his que quibusdam archiepiscopis uel episcopis scripsit. 200
    CAP. XXII.---Que instrumenta uite, uel redargutiones Hincmaro nepoti suo scripserit. 207
    CAP. XXIII.---Que Altfrido Transrhenensi episcopo et ceteris quibusdam episcopis scripserit. 222
    CAP. XXIu.---Que abbatibus quibusdam scripta direxerit. 231
    CAP. XXu.---Que sacerdotibus, uel monasteriis quibusdam scripsit. 235
    CAP. XXuI.---Que uiris quibusdam illustribus. 237
    CAP. XXuII.---Que aliquibus reginis scripta miserit. 250
    CAP. XXuIII.---Que sibi subiectis monita salutis ediderit. 254
    CAP. XXIX.---De libro edito a se, qualiter Domini uel sanctorum sint imagines uenerande. 260
    CAP. XXX.---De translatione corporis S. Remigii a monasterio ipsius et obitu Hincmari episcopi. 260

LIBER QUARTUS.
    CAP. I.---De episcopatu Fulconis et que scripta quibusdam Romanis pontificibus direxit. 261
    CAP. II.---Que Formosus papa Fulconi uel Karolo regi, atque Odoni scripsit. 267
    CAP. III.---Que Francie quibusdam presulibus scripta legauerit. 269
    CAP. Iu.---Que Stephanus papa Fulconi, et que Fulco eidem pape rescripserit. 271
    CAP. u.---Que regibus quibusdam Fuclo scripta direxerit. 272
    CAP. uI.---Que diuersis scripserit episcopis. 279
    CAP. uII.---Que abbatibus, uel illustribus uiris quibusdam. 285
    CAP. uIII.---De rebus quibus episcopium auxit, et ceteris bonis que in episcopatu egit. 287
    CAP. IX.---De sancto Gibriano et fratribus eius. 288
    CAP. X.---De interemptione Fulconis archiepiscopi. 290
    CAP. XI.---De presulatu domni Heriuei. 291
    CAP. XII.---De relatione beati Remigii ad monasterium suum. 291
    CAP. XIII.---De reparatione castri Mosomi, aliarum  que munitionum quarumdam uel ecclesiarum. 292
    CAP. XIu.---De synodalibus conciliis habitis et Nortmannorum conuersione uel expeditione contra Hungaros. 292
    CAP. Xu.---De Karoli regis a suis derelicti sustentatione. 293
    CAP. XuI.---De Erlebaldi comitis excommunicatione et absolutione. 293
    CAP. XuII.---De obitu Heriuei presulis. 293
    CAP. XuIII.---De successione Seulfi episcopi. 294
    CAP. XIX.---De synodo quam habuit et ceteris actibus, uel fine ipsius. 294
    CAP. XX.---De electione Hugonis filii Heriberti. 295
    CAP. XXI.---De infestatione Hungarorum, et discordia inter Rodulfum regem exorta. 296
    CAP. XXII.---De introductione Odalrici Aquensis episcopi Remis, et redactione sub custodia Karoli regis. 296
    CAP. XXIII.---De simultate inter Hugonem et Heribertum comites, ac Rodulfum regem exorta. 296
    CAP. XXIu.---De ordinatione domni Artoldi episcopi. 297
    CAP. XXu.---De signis Remis uisis et morbis inde secutis. 297
    CAP. XXuI.---De receptione Ludouici post mortem Rodulfi regis. 298
    CAP. XXuII.---De excommunicatione Heriberti comitis. 298
    CAP. XXuIII.---De expulsione domni Artoldi ab urbe Remensi. 299
    CAP. XXIX.---De mans que deinceps consecuta sunt. 300
    CAP. XXX.---De occupatione Altimontis castri uel Mosomi et morte Heriberti. 301
    CAP. XXXI.---De obsidione urbis Remensis ab exercitu Ludouici regis. 301
    CAP. XXXII.---De restitutione regule in monasterio sancti Remigii et constitutione abbatis Hincmari. 302
    CAP. XXXIII.---De repulsione Hugonis episcopi. 302
    CAP. XXXIu.---De synodo uirduni habita. 303
    CAP. XXXu.---De synodo apud Engulenheim congregata et excommunicatione Hugonis episcopi. Series litis inter Artaldum et Hugonem episcopos agitate. 304
    CAP. XXXuI.---De obsessione uel incensione urbis Suessonice ab Hugone comite. 311
    CAP. XXXuII.---De excommunicatione Hugonis comitis. 312
    CAP. XXXuIII.---De quibusdam ecclesiis uel monasteriis urbis Remensis. 313
    CAP. XXXIX.---De S. Balderico abbate. 313
    CAP. XL.---De miraculis post obitum ipsius ostensis. 314
    CAP. XLI.---De uilla Waslicia. 315
    CAP. XLII.---De ecclesia S. Romani, et miraculis in Gallani  monte. 317
    CAP. XLIII.---De miraculo in Rheno flumine patrato. 318
    CAP. XLIu.---De miraculis in monasterio sanctorum Boue ac Dode factis. 319
    CAP. XLu.---De uisione cuiusdam puelle. 319
    CAP. XLuI.---De altero Remis puellarum monasterio. 320
    CAP. XLuII.---De domno Guntberto et ipsius uxore Berta. 321
    CAP. XLuIII.---De duabus ecclesiis S. Hilarii Remis. 322
    CAP. XLIX.---De ecclesiis in honore S. Martini circumquaque per totum circiter episcopium constructis. 323
    CAP. L.---De miraculis S. Martini Remis ostensis. 324
    CAP. LI.---De sancta Macra uirgine. 324
    CAP. LII.---De sanctis Rufino et ualerio martyribus. 325
    AUCTARIUM FLODOARDI. 327
    SCHOLIA IN LIBROS HISTORIAE REMENSIS ECCLESIAE. 329
    APPENDIX AD HISTORIAM REMENSIS ECCLESIAE. 405
    Statuta synodalia. 405
    De ministris. 407
    Sequuntur gesta. 409
    Decretum cleri Laudunensis de Hedenulfo electo episcopo. 411
    Appendicula Historie Flodoardi. 413
    ANNALES FLODOARDI. 418
    Admonitio ad lectorem. 418
    FLODOARDI OPUSCULA METRICA. 492
    Inuocatio. 492
    DE TRIUMPHIS CHRISTI SANCTORUMQUE PALAESTINAE LIBRI TRES. 492
    Incipit liber primus. 492
     Incipit liber secundus. 509
    Incipit liber tertius. 530
    DE TRIUMPHIS CHRISTI ANTIOCHIAE GESTIS, LIBRI DUO. 550
    Prefatio. 550
    Incipit liber primus. 550
    Incipit liber secundus. 571
    DE CHRISTI TRIUMPHIS APUD ITALIAM LIBRI QUATUORDECIM. 595
    Proemium. 595
    Liber PRIMUS. 597
    Liber II. 614
    Liber III. 633
    Liber Iu. 651
    Liber u. 671
    Liber uI. 691
    Liber uII. 711
    Liber uIII. 727
    Liber IX. 747
    Liber X. 763
    Liber XI. 792
    Liber XII. 815
    Liber XIII. 834
    Liber XIu. 854

SANCTA MATHILDIS REGINA.
    uita S. Mathildis. 855
    Obseruationes preuie. 885
    Prefatio. 889
    Incipit laudabilis uita gloriose regine Mathildis. 890

GUMPOLDUS EPISCOPUS MANTUANUS
    uita uencezlaui ducis Bohemie. 919
    Obseruationes preuie. 919
    Prologus. 923
    PASSIO S. uENCEZLAuI MARTYRIS. 923

ERACLIUS LEODIENSIS EPISCOPUS.
    Notitia historica. 943
    Epistola ad Ratherium episcopum. 945

IOANNES XIII PAPA.
    Notitia historica. 949
    EPISTOLAE ET DECRETA. 951
    I.---Canonicorum Bononiensium immunitatem confirmat. 951
    II.---Bulla pro institutione archiepiscopatus Magdeburgensis. 952
    III.---Diploma in Rauennatensi concilio datum, quo Heroldum Salisburgensem archiepiscopum deponit et excommunicat; Fridericum uero eius loco archiepiscopum creat. 954
    Iu.---Priuilegium pro ecclesia Ferrariensi. 956
    u.---Bulla ad Gerbergam abbatissam Gandersheimensem. 959
    uI.---Bulla pro monasterio S. Maximi Treuirensi. 960
    uII.---Bulla pro monasterio B. Ioannis euangeliste Misnensi. 961
    uIII.---Priuilegium pro monasterio Dolensi diecesis Bituricensis. 965
    IX.---Bulla ad Adalbertum Magdeburgensem archiepiscopum. 966
    X.---Altera eiusdem ad eumdem bulla. 967
    XI.---Priuilegium pro monasterio Arulensi. 967
    XII.---Priuilegium pro monasterio S. Michelis de Coxano. 969
    XII bis.---Bulla pro asceterio Quintele imburgensi. 972
    XIII.---Priuilegium pro ecclesia Treuirensi. 974
    XIu.---Theodorico archiepiscopo Treuirensi pallii usum tribuit. 976
    Xu.---Beneuentana sedes archiepiscopatus titulo insignitur. 976
    XuI.---Priuilegium pro monasterio Fuldensi. 979
    XuII.---Priuilegium pro monasterio S. uincentii Metensi. 980
    XuIII.---Locatio Prenestine ciuitatis. 982
    XIX.---Epistola ad Galliarum episcopos. 983
    XX.---Epistola ad Guisadum Urgellensem, Petrum Barcinonensem. 984
    XXI.---Monasterium S. Marie Glastoniense tuendum suscipit. 984
    XXII.---Epistola ad Edgarum regem Anglorum. 985
    XXIII.---Priuilegium pro monasterio S. Marie Thangmarsfeldensi. 986
    XXIu.---Rescriptum pro excommunicatione inuasorum possessionum monasterii S. Symphoriani diecesis Augutodunensis. 987
    XXu.---Epistola ad gloriosissimum comitem Barcinonensem. 988
    XXuI.---Epistola ad uniuersos episcopos Britannie citerioris. 989
    XXuII.---Priuilegium pro monasterio Cluniacensi. 990
     XXuIII.---Priuilegium Adalberoni Remensi archiepiscopo concessum. 991
    XXIX.---Epistola ad Adalberonem Remensem archiepiscopum. 992
    XXX.---Priuilegium pro monasterio S. Saluatoris Papiensi. 993
    XXXI.---Epistola ad Petrum episcopum Papiensem. 995
    XXXII.---Littere de instituendo episcopatu Pragensi. 997
    XXXIII.---Priuilegium pro ecclesia Arelatensi. 998

SANCTUS UDALRICUS AUGUSTANUS EPISCOPUS.
    Notitia historica. 999
    uita S. Udalrici auctore Gerardo presbytero eius familiari. 1001
    Obseruationes preuie. 1001
    Incipit uita. 1059
    Miracula. 1059
    Epilogus. 1060
    SERMO SYNODALIS. 1069
    Coniectura Marci uelseri de auctore sermonis sequentis. 1069
     Admonitio Seuerini Binii. 1070
    Charta Udalrici qua Campidonensi monasterio eligendi abbatis libertatem restituit. 1073
    Nomina episcoporum Auguste ciuitatis. 1075

APPENDIX.
    Officium S. Udalrici. 1075

BENEDICTUS uI PAPA.
    Notitia historica. 1079
    Notitia diplomatica. 1079
    EPISTOLAE ET PRIuILEGIA. 1081
    I. Epistola ad Fredericum Salisburgensem episcopum et eius comprouinciales. Ipsi eiusque successoribus uices apostolicus in Norica et Pannonia concedit. 1081
    II. Priuilegium quod dedit episcopo Theodorico Treuirensi. 1082
    III.---Priuilegium quod confirmat Petro reuerentissimo abbati monasterii S. Benedicti et S. Scholastice. 1084
    Iu.---Priuilegium pro monasterio uizeliacensi. 1085
    u.---Monasterii S. Petri Rodensis priuilegia confirmat. 1086
    Monasterii S. Cecilie Montis Serrati priuilegia confirmat. 1090




 FINIS TOMI CENTESIMI TRIGESIMI QUINTI.
